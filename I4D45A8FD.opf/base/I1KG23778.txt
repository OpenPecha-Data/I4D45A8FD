༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work: W1KG23671 ImageGroup: I1KG23778
LCCN : n/a ISBN : In/a
Title:
 མདོ་སྔགས་ཀྱི་དྲིས་ལན་སྣ་ཚོགས་པའི་བང་མཛོད་མཁས་པའི་ལག་བཅངས།
mdo sngags kyi dris lan sna tshogs pa'i bang mdzod mkhas pa'i lag bcangs/
Author:
n /a
Descriptor: blo bzang dgongs rgyan mu tig phreng mdzes deb nyer bdun pal
Original Publication: blo gsal pod phreng /;28
Place: mundgod, karnataka
Publisher: drepung loseling educational society
Date : 1998
Volume: 1
Total Volumes:
TBRC Pages: 2
Introductory Pages: n /a
Text Pages: n /a
Scanning Information: Scanned at M /S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: 6/2016

700
བློ་བཟང་དགོངས་རྒྱན་མུ་ཏིག་ཕྲེང་མཛེས་དེབ་ཉེར་བདུན་པ།
མཆོག་ཏུ་གཅེས་པའི་མདོ་སྔགས་ཀྱི་དྲིས་ལན་སྣ་ཚོགས་པའི་
བང་མཛོད་མཁས་པའི་ལག་བཅངས་ཞེས་བྱ་བ་
བཞུགས་སོ།
2 }
༄༅། ཚང་།
འབྲས་དགྲྭ་
བློགི་
མཛད་པ་པོ། ༧རྒྱལ་མཆོག་ཐུབ་བསྟན་རྒྱ་མཚོ། ཀེའུ་ཚང་འཇམ་དབྱངས་སྨོན་ལམ།
གུ་གེ་ཡོངས་འཛིན་བློ་བཟང་བསྟན་འཛིན། ཚེ་ཏན་ཞབས་དྲུང་།
དཔའ་རི་བློ་བཟང་རབ་གསལ། ཨ་སྐྱ་ཡོངས་འཛིན་བློ་བཟང་དོན་གྲུབ།
འབྲས་བློ་གླིང་ཤེས་ཡོན་ལྷན་ཚོགས་ཀྱི་འགྲེམས་སྤེལ།
Publication of Drepung Loseling Educational Society
1998

Class No.
 제
Acc. No.
7400
LTWA
Dharamsala

བློ་བཟང་དགོངས་རྒྱན་མུ་ཏིག་ཕྲེང་མཛེས་དེབ་ཉེར་བདུན་པ།
མཆོག་ཏུ་གཅེས་པའི་མདོ་སྔགས་ཀྱི་དྲིས་ལན་སྣ་ཚོགས་པའི་
བང་མཛོད་མཁས་པའི་ལག་བཅངས་ཞེས་བྱ་བ་
བཞུགས་སོ།
འབྲསམོ
མཛད་པ་པོ། ༧རྒྱལ་མཆོག་ཐུབ་བསྟན་རྒྱ་མཚོ། ཀེའུ་ཚང་འཇམ་དབྱངས་སྨོན་ལམ།
གུ་གེ་ཡོངས་འཛིན་བློ་བཟང་བསྟན་འཛིན། ཚེ་ཏན་ཞབས་དྲུང་།
དཔའ་རི་བློ་བཟང་རབ་གསལ། ཨཱ་སྐྱ་ཡོངས་འཛིན་བློ་བཟང་དོན་གྲུབ།
འབྲས་བློ་གླིང་ཤེས་ཡོན་ལྷན་ཚོགས་ཀྱི་འགྲེམས་སྤེལ།
Publication of Drepung Loseling Educational Society
1998

Losel Literature Series Volume XXVIII
First Print June, 1998 1000 Copies
Price: Rs 70 /
by
Published 
& 
Compliled 
SocietyEducational 
Drepung Loseling 
P.O. Tibetan Colony -581411
Distt Karwar, Karnataka State
INDIA
Printed at: Photo Offset Printers
Printing Press
Drepung Loseling 
P.O. Tibetan Colony - 581411
Distt. Karwar Karnataka State
INDIA

སྔོན་གླེང་།
༄༅། །གཞུང་ཆེན་ཁག་ལ་འཇུག་པ་བདེ་ཞིང་བླང་བདེ་བའི་སླད་རྒྱ་ཆེན་གཞུང་བརྒྱར་
བློ་མིག་འབྱེད་བྱེད་ལྡེ་མིག་ལྟ་བུ་དྲི་ལན་གྱི་རིམ་པ་འདི་བཞིན་གཏེན་འབེབས་ཞུས། སྔར་
བློ་བཟང་དགོངས་རྒྱན་བཅོ་བརྒྱད་པའི་དྲི་ལན་ལའང་གཟིགས་པར་ཞུ། དེང་དུས་སློབ་
གཉེར་བ་དུ་མའི་མཁོ་འདུན་ལ་གཞིགས་ཏེ་སླར་ཡང་དྲིས་ལན་གྱི་རིམ་པ་ཕྱོགས་བསྒྲིགས་
བགྱི་སྟེ་ལེགས་བཤད་རྣམས་དཔར་བསྐྲུན་བྱེད་འཆར་ཡོད་ན། གཙོ་བོ་རྗེ་ཡབ་སྲས་ཀྱི་
དགོངས་པ་དང་མཐུན་གཤིབས་སྟེང་རང་རང་གི་ཡིག་ཆའི་རྒྱབ་ལྗོངས་སུ་དྲིས་ལན་ཁག་
ནས་ཐོན་པའི་རིགས་པ་རྒྱབ་རྟེན་བཅོལ་ཐོག་དཔྱད་བརྡར་གྱིས་ཕུགས་སུ་ཉམས་ལེན་དུ་
ཆིག་བསྒྲིལ་ཐུབ་པའི་མན་ངག་ཉམས་བཞེས་ཐུབ་པ་དགོས་སྙམ། གསུང་འབུམ་ཁག་ཏུ་
དྲིས་ལན་གྱི་རྣམ་བཞག་སྤེལ་བ་རྣམས་མཆོད་པ་སྒྲིག་བཤོམས་ཙམ་གྱི་དོན་དུ་ལུས་པ་རྣམས་
ད་ལམ་མང་ཁྲོད་སྤྱན་འབེབས་ཆེད་བསྐྲུན་འགྲེམས་དགོས་དམིགས་ལ་དོ་ཁུར་ཆེ་བསྐྱེད་
ཀྱིས་བློ་གླིང་ཕྱག་མཛོད་སྐབས་དགུ་པའི་ལས་སྣེ་རྣམ་པས་བློ་གླིང་ཤེས་ཡོན་ལྷན་ཚོགས་
ཀྱི་མང་དངུལ་ཐེབས་རྩའི་ཁོངས་ནས་གོང་གསལ་དགོས་དམིགས་ལ་གཙིགས་སུ་གནང་
སྟེ་འགྲོ་གྲོན་སྦྱར་པའི་ཉེར་འབྲས་ད་ལམ་བློ་བཟང་དགོངས་རྒྱན་དཔེ་དེབ་ཉི་ཤུ་རྩ་བདུན་
པ་འདི་བཞིན་པར་དུ་བཏབ་ཐུབ་པ་བྱུང་། བོད་རྒྱལ་ལོ་ ༢༡༣༥ བོད་ཟླ་ ༤ ཚེས་ ༡༥
༡༩༩༨ ཟླ་ ༦ ཚེས་ ༡༠ ས་གའི་དུས་ཆེན་ཁྱད་པར་ཅན་ཉིན་པར་རྩ་ཞུ་དག་གི་ལས་
རིམ་འཇུག་བསྒྲིའ''

ཟ
དཀར་ཆག
ཨང་། ཤོག་གྲངས།
༡༽ །གཤམ་གྱི་བསྟན་བཅོས་ཀ་པའི་མཛད་པ་པོ་༧རྒྱལ་མཆོག་
སྐུ་ཕྲེང་བཅུ་གསུམ་པ་ཐུབ་བསྟན་རྒྱ་མཚོའི་རྣམ་ཐར། 
༡
ཀ སྐུ་འབུམ་དཀའ་བཅུ་པ་དཀོན་མཆོག་དཔལ་བཟང་གི་དྲིས་ལན་
སོགས་དྲིས་ལན་ཕྱོགས་གཅིག་ཏུ་བཀོད་པ། 
༢
༢༽ གཤམ་གྱི་བསྟན་བཅོས་ཁ་པའི་མཛད་པ་པོ་ཀེའུ་ཚང་འཇམ་
དབྱངས་སྨོས་ལམ་གྱི་རྣམ་ཐར། ༡༢
ཁ། དྲིས་ལན་སྣ་ཚོགས་སྐོར་ཕྱོགས་གཅིག་ཏུ་བསྡེབས་པ་
སྐལ་བཟང་གདུལ་བྱའི་རེ་སྐོང་༡༣
༣༽ གཤམ་གྱི་བསྟན་བཅོས་ག་པའི་མཛད་པ་པོ་གུ་གེ་ཡོངས་འཛིན་
བློ་བཟང་བསྟན་འཛིན་གྱི་རྣམ་ཐར། ༡༠༠
ག དྲིས་ལན་ཐེ་ཚོམ་དྲྭ་བ་གཅོད་པའི་མཚོན་ཆ། 
༡༠༡
༥༽ གཤམ་གྱི་བསྟན་བཅོས་ང་པའི་མཛད་པ་པོ་ཚེ་ཏན་ཞབས་དྲུང་
ངམ་འཇིགས་མེད་རིག་པའི་བློ་གྲོས་ཀྱི་མཛད་རྣམ་མདོར་བསྡུས། 
༡༡༦
ང་། གཞུང་ཆེན་དཀའ་གནས་ལས་བརྩམས་པའི་དྲི་བ་
དང་ལན་གྱི་རིམ་པ། 
༡༡༧

པ༽ གཤམ་གྱི་བསྟན་བཅོས་ཅ་པ་ཆ་པ་ཇ་པ་ཉ་པ་ཏ་པ་བཅས་ཀྱི་
མཛད་པ་པོ་དཔའ་རི་བློ་བཟང་རབ་གསལ་གྱི་མཛད་རྣམ་
མདོར་༡༥༤
བསྡུས།
ཅ། དྲིས་ལན་མཆོད་སྦྱིན་བརྒྱ་པའི་གླུ་དབྱངས། ༡༥༦
ཆ། དྲིས་ལན་འཁོར་ལོ་རྩིབས་ཀྱི་བགྲོད་པ། 
ار کا 
ཇ། དྲིས་ལན་ཚིག་གི་འདབ་མ་གྲོལ་བ་མན་ངག་
ཉིན་བྱེད་དབང་པོ། 
༡༧༠
ཉ། དྲིས་ལན་མུ་ཏིག་ཕྲེང་མཛེས། ༡༨༢
ཏ། དྲིས་ལན་ལེགས་པར་བཤད་པ་རིགས་པའི་རྨ་བྱ་
མྱོས་པའི་ཟློས་གར། 
༢༠༢
༦༽ གཤམ་གྱི་བསྟན་བཅོས་ཐ་པའི་མཛད་པ་པོ་ཨ་སྐྱ་ཡོངས་འཛིན་
བློ་བཟང་དོན་གྲུབ་ཀྱི་མཛད་རྣམ་མདོར་བསྡུས། ༢༡༩
ཐ། དྲིས་ལན་མཁས་པའི་དགའ་སྟོན། 
༣༢༠
༧༽ ༧རྒྱལ་མཆོག་སྐུ་ཕྲེང་བཅུ་གསུམ་པའི་ཆུ་སྤྲེལ་ཞལ་གདམས་
དོན་སྙིང་ཚིག་རུལ་གསོ་བའི་སྨན་མཆོག་སྒྲིབ་མེད་གཅེར་མཐོང་། ༢༤༥
༨༽ པར་བྱང་། ༣༥༠

1
༄༅། །སྐུ་འབུམ་དཀའ་བཅུ་པ་དཀོན་མཆོག་དཔལ་བཟང་གི་དྲི་བའི་ལན་ལྡོན་པ་
པོ་༧རྒྱལ་མཆོག་སྐུ་ཕྲེང་བཅུ་གསུམ་པ་ཐུབ་བསྟན་རྒྱ་མཚོའི་
རྣམ་ཐར་མདོར་བསྡུས་བཞུགས་སོ།
། །རྒྱལ་དབང་ཐུབ་བསྟན་རྒྱ་མཚོ་ནི་དྭགས་སྨད་གླང་མདུན་ཡབ་ཀུན་དགའ་རིན་ཆེན་དང་།
ཡུམ་བློ་བཟང་སྒྲོལ་མ་གཉིས་ཀྱི་སྲས་སུ་རབ་བྱུང་བཅོ་ལྔ་པའི་མེ་བྱའི་སྤྱི་ལོ་ ༡༨༧༦ ལ་འཁྲུངས་
དགུང་ལོ་གཉིས་ཐོག་ཀུན་གཟིགས་པཎ་ཆེན་བསྟན་པའི་དབང་ཕྱུག་དྲུང་དུ་གཙུག་ཕུད་ཕུལ། དགུང་
ལོ་གསུམ་ཐོག་གསེར་ཁྲིར་མངའ་གསོལ། དགུང་ལོ་བདུན་ལ་རྟ་ཚག་ངག་དབང་དཔལ་ལྡན་དྲུང་
དུ་རབ་བྱུང་སྡོམ་པ་བཞེས། དགུང་ལོ་དགུ་ལ་གཟིམ་དཔོན་མཁན་པོ་བར་ཞི་བ་ངག་དབང་དངོས་
གྲུབ་བསྟེན་ནས་ཕྱག་བྲིས་སྦྱོང་མཐར་མཛད། དགུང་ལོ་བཅུ་གསུམ་ལ་སེ་འབྲས་དགའ་གསུམ་དུ་
ཆོས་ཞུགས་མཛད་ནས་གཞུང་ཆེན་ལ་སློབ་གཉེར་མཛད། དགུང་ལོ་ཉི་ཤུ་ཐམ་པར་ཕུར་ལྕོག་ཡོངས་
འཛིན་བྱམས་པ་རྒྱ་མཚོའི་དྲུང་དུ་བསྙེན་རྫོགས་བསྒྲུབས། དེའི་ལོར་ཆོས་སྲིད་གཉིས་ཀྱི་ཐུགས་འགན་
བཞེས། དགུང་ལོ་ཉེར་གསུམ་ལ་སེ་འབྲས་དགའ་གསུམ་ལ་གྲྭ་སྐོར་མཛད། དགུང་ལོ་ཉེར་བཞི་
ལ་ལྷ་ལྡན་སྨོན་ལམ་ཆེན་མོར་དགེ་བཤེས་ལྷ་རམས་པའི་མཚན་རྟགས་མཛད། དགུང་ལོ་ཞེ་གསུམ་
ས་རྟ་ལོར་བུ་སྟོན་རྗེའིགསུང་འབུམ་ཞ་ལུ་བྲིས་མའི་སྟེང་ནས་པར་གཞི་གསར་བརྐོ་གནང་། དགུང་
ལོ་ཞེ་ལྔ་ལྕགས་སྤྲེལ་ལོར་ཞོལ་བཀའའགྱུར་པར་གཞི་གསར་བརྐོ་གནང་བ་དང་ལྷ་ལྡན་གཙུག་ལག་
ཁང་དང་། ར་མོ་ཆེ་གཉིས་ཉམས་གསོ་མཛད། དགུང་ལོ་ཞེ་བརྒྱད་ལོར་རྩེར་རྒྱ་ཕིབས་དང་། ལྡེབས་
བྲིས། ཤར་རྒྱུད་གཟིམ་བྱུང་བཅས་ཉམ་གསོ་གནང༌། ལྷ་ས་བར་བསྐོར་ནང་སྟེང་ཤོད་སོགས་སུ་
ས་འོག་ཆུ་ཡུར་བཟོ་བསྐྲུན་མཛད། དགུང་ལོ་ཞེ་དགུ་ལོར་པར་ཁང་གསར་བསྐྲུན་མཛད། དགུང་
ལོ་ང་བརྒྱད་ཆུ་བྱ་ལོ་ ༡༩༣༣ ལོ་ལ་གཤེགས། གསུང་འབུམ་པོད་བདུན་བཞུགས།

རྒྱལ་མཆོག་བཀའ་ཡིན། 2
༄༅། ། སྐུ་འབུམ་དཀའ་བཅུ་པ་དཀོན་མཆོག་དཔལ་བཟང་གི་དྲིས་ལན་སོགས་
དྲིས་ལན་གྱི་རིམ་པ་ཕྱོགས་གཅིག་ཏུ་བཀོད་པ་བཞུགས་སོ།།
༄༅། །བསྟན་སྲིད་ལུགས་ཟུང་བྱ་བ་བརྒྱ་ཕྲག་གིས། །གཞུང་དོན་དཔྱོད་པའི་གོ་སྐབས་
དབེན་མོད་ཀྱང་། ་ །ཚུལ་འདིར་སྦྱངས་པའི་སྤྲོ་བ་མི་དམན་པས། །དྲིས་ལན་མདོ་ཙམ་
སྨྲ་བའི་སྤོབས་པ་བསྐྱེད། །དེ་ཡང་འདིར་སྐུ་འབུམ་དཀའ་བཅུ་དཀོན་མཆོག་དཔལ་བཟང་
ནས་དྲི་བ་དང་པོར་༼ཀ༽ རྒྱུན་མཐའི་བར་ཆད་མེད་ལམ་པ་དེ། རང་གི་ཉེར་འབྲས་
སུ་གྱུར་པའི་ལོངས་སྐུ་དང་། རི་བོང་རྣམ་ཅན་གྱི་སྤྲུལ་སྐུ་གཉིས་ཀའི་ཉེར་ལེན་ཡིན་པས།
རང་དུས་སྐད་ཅིག་གཉིས་པར་ལོངས་སྤྲུལ་གཉིས་ཀ་ཡིན་པ་དང་། རྒྱུན་མཐའ་བའི་རྒྱུད་
ལ་ཀུན་སློང་གི་རྟོག་པ་ཡོད་ན། གང་ཚེ་ཆོས་དཀར་ཐམས་ཅད་ཀྱི། །ཞེས་སོགས་གཞུང་
གིས་མི་གནོད་དམ་ཟེར། ལན་ལ། རང་དུས་སྐད་ཅིག་གཉིས་པ་དང་། རང་དུས་དེ་
ལས་སྐད་ཅིག་གཉིས་པ་ཡང་སྤྱིར་མི་འདྲ་བར་གསུངས་མོད། དེ་ལོངས་སྤྲུལ་གཉིས་ཀའི་
ཉེར་ལེན་ཡིན་ཚེ་གང་གིས་སྒྲུབ། རྒྱུད་གཅིག་ཡིན་པས་སྒྲུབ་ན་འགྲོ་བ་རིགས་དྲུག་ཀྱང་
འདིར་ཧ་ཅང་ཐལ། རྒྱུད་ཐ་དད་པར་འཇོག་ཚུལ་མེད། ལོངས་སྤྲུལ་གཉིས་ཀའི་ཉེར་
ལེན་ཡིན་དུ་ཆུག་ཀྱང་དེའི་རིགས་པའི་འགྲོས་ཀྱིས་རང་དུས་སྐད་ཅིག་གཉིས་པར་ལོངས་
སྤྲུལ་གཉིས་ཀ་ཡིན་ན། ཀ་བུམ་གཉིས་ཀའི་དངོས་ཀྱི་ཉེར་ལེན་ཡང་། རང་དུས་སྐད་
ཅིག་གཉིས་པར་ཀ་བུམ་གཉིས་ཀ་ཡིན་དགོས་ན་ཤིན་ཏུ་ཐལ་ཆེ་བས་ལུང་རིགས་ཀྱང་དུ་
མས་གནོད། འོན་ཀྱང་། རྒྱུན་མཐའ་བའི་སྤྲུལ་པ་ཡོད་དམ་མེད། ཡོད་ན་ཀུན་སློང་གི་
རྟོག་པ་ཡོད་པ་དེ་ཤེས། རི་བོང་རྣམ་ཅན་གྱི་སྤྲུལ་སྐུའི་ཉེར་ལེན་ལ། རྒྱུན་མཐའི་བར་

རྒྱལ་མཆོག་བཀའ་ལན། 
3
ཆད་མེད་ལམ་པ་བཞག་པ་དང་། རྒྱུན་མཐའ་བ་ཡིན་ན་འོག་མིན་རྟེན་ཅན་གྱིས་ཁྱབ་པ།
ཀུན་སློང་གི་རྟོག་པ་རྒྱུད་ལྡན་ཡིན་པར་རྣམ་བཤད་སྙིང་པོ་རྒྱན། རྒྱུད་བླ་དར་ཊི ཀ་སོགས་
ཀྱི་ལུང་གིས་གྲུབ། ཤེས་སྒྲིབ་ཀྱི་དྲི་མ་ཀུན་དང་བྲལ་བར་གཞུང་ཉིད་ལས་གསུངས་པས།
གང་ཚེ་ཆོས་དཀར་ཞེས་སོགས་ལུང་གི་དོན་ལེགས་པར་ཤེས་ནུས་སོ། །༼ཁ་༽ སངས་
རྒྱས་ཀྱི་བསྟན་པར་ཞུགས་པ། ཐེག་ཆེན་གྱི་བསྟན་ད་བཅོས་ཅི་རིགས་ཀྱི་གདུལ་བྱར་ཞུགས་
པ། སྐྱབས་འགྲོ་སྐྱེ་བ་གསུམ་དུས་མཉམ་པ་ཡོད་དམ་ཟེར། ལན་ལ། སངས་རྒྱས་ཀྱི་
བསྟན་པར་ཞུགས་ཚེ་བླ་མ་དང་། གཞུང་སོགས་དང་འཕྲད་ཚུལ་གྱི་དབང་དུ་བྱས་ན་ཡོད་
ཀྱང་རུང་ལ། འོན་ཀྱང་བསྟན་པར་ཞུགས་ཚེ། ཐེག་ཆེན་གྱི་བསྟན་བཅོས་ཅི་རིགས་ཀྱི་
གདུལ་བྱར་ཞུགས་པ་ཡོད་ཚེ་དུས་མཉམ་པ་ཡང་བཞག་ཆོག །འོན་ཀྱང་ཐེག་ཆེན་གྱི་སྐྱབས་
འགྲོ་ལ་འབྲིང་དང་། ཐུན་མོང་བའི་སྐྱབས་འགྲོ་སྔོན་དུ་འགྲོ་མི་དགོས། ངན་སོང་གི་སྡུག་
བསྔལ་ལ་འཇིགས་སྐྲག་སྐྱེས་པའི་བློ་དང༌། དེ་ལས་སྐྱོབ་པའི་ནུས་པ་བླ་མ་དཀོན་མཆོག་
གསུམ་ལ་ཡོད་པར་ཡིད་ཆེས་པའི་དད་པ་རྟོགས་པའི་བསྟན་པ་ཡིན་མིན་དཔྱད་སྐོར་མུ་སྟེགས་
ཀྱི་སྟོན་པ་རྒྱལ་བ་ཅན་གྱིས་ཉེ་རྒྱལ་དང་། པང་ནས་སྐྱེས་ལ་ཁོ་བོས་བདུད་རྩི་མ་བརྙེས།
དགེ་སྦྱོང་གོའུ་ཏ་མའི་མདུན་དུ་སོང་ཞེས་སྨྲ་བའི་ཚུལ་ལ་བརྟག་ན་མིན་འདྲ་ཡང་། ལུང་
རྟོགས་ཀྱི་བསྟན་པར་རིམ་ཅན་དུ་ཞུགས་པ་ཤིན་ཏུ་ནས་འཇོག་དཀའ་བར་འགྱུར་ལ། སྤྱིར་
སྐྱབས་འགྲོའི་རྒྱུར་གྱུར་པའི་ངན་སོང་གི་སྡུག་བསྔལ་ལ་འཇིག་སྐྲག་སྐྱེས་པའི་བློ་དང་། དེ་
ལས་སྐྱོབ་པའི་ནུས་པ་བླ་མ་དཀོན་མཆོག་གསུམ་ལ་ཡོད་པར་ཡིད་ཆེས་པའི་དད་པ་བསྟན་
པ་ཡིན་ཀྱང་། བསྟན་པ་ལ་འཇུག་པའི་སྒོ་དམ་པ་སྐྱབས་འགྲོ་སྦྱངས་པ་ཞེས་གསུངས་པ་
དང་མི་འགལ་ཏེ། སྐྱབས་འགྲོ་སྦྱངས་པ་ལ་སྐྱབས་འགྲོ་རང་རྒྱུད་ལ་སྐྱེས་པས་མ་ཁྱབ་ཅིང་།

རྒྱལ་མཆོག་བཀའ་ལན།
སྐྱབས་འགྲོའི་རྒྱུ་གཉིས་དང་། སྐྱབས་འགྲོ་གཉིས་སྔ་ཕྱི་རྒྱུ་འབྲས་མཚན་ཉིད་པ་ཡིན་མི་
དགོས་སོ། །༼ག༽ བཤེས་གཉེན་བསྟེན་ཚུལ་དང་། དལ་འབྱོར་རྙེད་དཀའ། འཆི་བ་
མི་རྟག་པ། ངན་སོང་གི་སྡུག་བསྔལ་ལ་འཇིགས་སྐྲག་སྐྱེས་ནས། །དེ་ལས་སྐྱོབ་ཕྱིར་སྐྱབས་ .
སུ་འགྲོ་བ་སོགས་སྔ་མ་ལ་མྱོང་བ་མ་ཐོན་པར་ཕྱི་མ་སྒོམ་ན་ཚེ་རིལ་པོའི་དགེ་སྦྱོར་སྐྱོན་ཅན་
དུ་གསུངས་པའི་ཇི་ལྟར་ལགས་ཟེར། ལན་ལ། ཉམས་ལེན་གྱི་སྐབས་དང་། རྩོད་པའི་
སྐབས་ཀྱི་ཁྱད་པར་ཤེས་དགོས་ཤིང་། གོང་དུ་བཤད་པས་ཀྱང་དཔོགས་ནུས་སོ། །༼ང༽
རིགས་ངེས་ཐེག་ཆེན་སྦྱོར་ལམ་ཐོབ་མ་ཐག་པ་ལ། ཞི་རགས་ཅི་རིགས་ཀྱི་བསམ་གཏན་
གྱི་དངོས་གཞི་ཐོབ་པས་ཁྱབ་བམ། བསམ་གཟུགས་ཆེན་མོར། ཇི་ལྟ་བའི་ལྷག་མཐོང་
ལ། ཇི་སྙེད་པའི་ལྷག་མཐོང་སྔོན་དུ་སྐྱེས་པས་མ་ཁྱབ་ཀྱང་། སྐྱེས་པ་ཡོད་པའི་དགོངས་
པ་བླངས་པ་ཇི་ལྟར་ལགས་ཟེར། ལན་ལ། བསམ་གཟུགས་ཆེན་མོའིལུང་ལྷག་མཐོང་
ལ་གསུངས་པས། ཞི་རགས་རྣམ་ཅན་གྱི་བསམ་གཏན་གྱི་དངོས་གཞིས་ཅི་འགལ། ལྷག་
པར་གསེར་ཕྲེང་དུ། དངོས་གཞི་ལ་ཞི་རགས་ཀྱི་རྣམ་པ་ཅན་གང་ནས་ཀྱང་མ་བཤད་ཅེས་
པ་ལྟར། དེའི་རགས་པའི་རྣམ་ཅན་འཇིག་རྟེན་པའི་སྒོམ་ལམ་བར་ཆད་མེད་ལམ་ལ་སྦྱར་
དགོས་པས་དེ་འདྲ་སུས་ཀྱང་མི་འདོད། རིགས་ངེས་ཐེག་ཆེན་སྦྱོར་ལམ་ཐོབ་མ་ཐག་པ་
ལ། བདག་མེད་ཕྲ་རགས་གསུམ་ཀ་ལ་དམིགས་པའི་ལྷག་མཐོང་མོས་པ་ཡིད་བྱེད་ཐོབ་
པས་ཁྱབ་ཀྱང་། ཞི་རགས་ཅི་རིགས་པའི་རྣམ་ཅན་གྱི་བསམ་གཏན་གྱི་དངོས་གཞི་སྔོན་
དུ་ཐོབ་མ་ཐོབ་གཉིས་ཡོད་ཅིང་། ཇི་སྙེད་པའི་ལྷག་མཐོང་ཡང་། ཇི་སྙེད་པ་རྟོགས་ཚད་
ཀྱིས་དཔྱད་རིགས་ཤིང་། ཆོས་རྒྱུན་གྱི་ཏིང་ངེ་འཛིན་གྱི་ངོ་བོར་ཞི་ལྷག་གཟུང་འབྲེལ་སྦྱར་
བས་ན་དཔྱད་པ་མང་དོགས་སོ། །༼ ཅ༽ ལ་ལར་ལས་འགོག་ཡུན་རིང་ལོན་ལས་ཀྱང་།

རྒྱལ་མཆོག་བཀའ་ལོན། 
5
ཞེས་ལས་ཞིགཔ་ལས་སུ་གསུངས་པས། གཟུགས་མེད་ཀྱི་སོ་སྐྱེའི་རྒྱུད་ལ་འཕེན་བྱེད་ཀྱི་
ལས་ཡོད་པས། གཟུགས་ཡོད་པར་ཐལ་བ་ཇི་ལྟར་ཡིན་ཟེར། ལན་ལ། དཔལ་ལྡན་
ཐལ་འགྱུར་བས་ལས་ཞིགཔ་ལས་སུ་འདོད་ཀྱང་དེ་ལ་ལས་ཀྱི་ཁྱབ་པ་མེད་ཅིང་། དགེ་བ་
ཞིག་པ་དགེ་བ། མི་དགེ་བ་ཞིགཔ་མི་དགེ་བ་ཞེས་པས་གོང་མའི་རྟེན་ཅན་གྱི་རྒྱུད་ལ་ཡང་
མི་དགེ་བ་ཡོད་པར་འགྱུར་པ་མ་ཟད། གཟུགས་མེད་སོ་སྐྱེའི་ལུས་ངག་གི་ལས་དབང་གིས།
སྐྱེ་བ་གཉིས་པར་ངན་སོང་དུ་སྐྱེ་ངེས་ཞིག་ཀྱང་ཡོད་པས་མཐའ་གཅིག་ཏུ་འཛིན་མཚམས་
དཀའ། ལས་ཞིག་པས་འབྲས་བུ་འབྱིན་ཀྱང་། ལས་མིན་ཟེར་བ་ཡང་ཡོད་མོད། དགེ་
མི་དགེའི་དེའི་རྣམ་སྨིན་སྐྱེད་པས་ཞིགཔ་དེ་དགེ་མི་དགེར་བཞག་ཆོག་ཅིང་། ལུས་ལས་
དེ་བག་ཆགས་སུ་གྱུར་ཚེ་ཡང་རྣམ་སྨིན་འབྱིན་པའི་ནུས་པ་ཙམ་ཏེ། རྒྱུད་དེ་ཉིད་མིན་ལ།
རྒྱུན་དེས་རྣམ་སྨིན་འབྱིན་པའི་ནུས་པ་སྟེ། འདས་མ་འོངས་གང་ཡིན་ཀྱང་ལྡན་མིན་དུ་
ངེས་ཏེ། འདས་རྒྱུ་དང་མ་འོངས་རྒྱུ་དེ་དག་དང་གཏན་མི་འདྲའོ། །༼ཆ༽ ལུང་ལས།
འདུག་པ། བྱ་བ་དང་། གསོ་སྦྱོང་བྱ་བར་རྗེས་སུ་གནང་ངོ་ཞེས་གསོ་སྦྱོང་གི་བཅས་པ་
མཛད་ཚེ་ལས་ཉིད་ཀྱི་བཅས་པ་མཛད་ཟིན་ན། ལས་ཀྱི་གླེང་གཞི་དྲུག་སྡེས་གྲངས་འཚོལ་
བྱས་པ་དང་མི་འགལ་ཚུལ་ཇི་ལྟར་ལགས་ཟེར། ལན་ལ། དང་པོའི་གླེང་གཞི་མ་ཡིན་
ཏེ། རྗེས་བཅས་ཀྱི་ཁྱད་པར་ལ་དགོངས་པའི་ཕྱིར་དང་། སྤྱི་དང་། བྱེ་བྲག་གིས་སྔ་ཕྱི་
མི་འགལ་ཟེར་བ་སྣང་ཡང་སྔར་བཅས། རྗེས་བཅས། བསམ་ངོར་ལྟོས་ཚུལ་སོགས་ཀྱི་
ཁྱད་པར་སྐབས་དབྱེ་མང་ཞིང༌། གསོ་སྦྱོང་གི་བཅས་པ་མཛད་དུས་ན། ལས་བརྒྱ་རྩ་
གཅིག་གི་བཅས་པའི་ལས་དང་པོ་བ་བྱུང་ཟིན་པ་ཡིན་ནམ། ལུང་ཡང་བྱ་བ་དང་ཞེས་པ་
འཇོག་གམ། དེ་མིན་ཇི་ལྟར་འཇོག །དགེ་བསྙེན་གྱི་ཞུ་བར། གསོ་སྦྱོང་ཇི་ལྟར་བྱ་བ་མ་

རྒྱལ་མཆོག་བཀའ་ལན། 6
ཤེས་པར་ཞུས་པས། སླར་བཅོམ་ལྡན་འདས་ཀྱིས་བཀའ་སྩལ་པ་ཞེས་སོགས་རྟོག་དཔྱོད་
ཀྱིས་ཟླ་བ་གང་ལ་གསུངས་པ་དང་། སྔོན་ཆོག་ཀྱང་བྱུང་བའི་ཞག་ཟླ་ངོས་ཟིན་པར་བྱའོ།
།སྨྲས་པ། རྣམ་མང་གཞུང་གི་ཆུ་གཏེར་ཆེན་པོའི་ཀློང་། །རྣམ་དག་རིགས་པའི་འཛུམ་
དཀར་ཅི་ཡང་རྒོད། །རྣམ་ཀུན་མ་འདྲེས་གསལ་བའི་རི་མོ་འབུམ། །རྣམ་བཀྲ་ཀུན་མཐོང་
ཡངས་པའི་ཚལ་ནའོ། །ཞེས་གཞུང་ལུགས་ལ་རྣམ་དཔྱོད་ཡངས་པ་སྐུ་འབུལ་བཀའ་བཅུ་
དཀོན་མཆོག་དཔལ་བཟང་གིས་དྲིས་ལན་དུ་གཞུང་ལུགས་རྒྱ་མཚོར་བརྒལ་བརྟགས་ལྷ་
རམས་པའི་མིང་འཛིན་༧ ཤཱཀྱའི་དགེ་སྦྱོང་ངག་དབང་བློ་བཟང་ཐུབ་བསྟན་རྒྱ་མཚོ་འཇིགས་
བྲལ་དབང་ཕྱུག་ཕྱོགས་ལས་རྣམ་པར་རྒྱལ་བའི་སྡེས་ཅི་དགར་སྨྲས་པ་དགེ་ལེགས་འཕེལ།
ལྷརྒྱ་གར་ལྷོ་བྱང་གཉིས་ནས་ནང་ཆོས་འདོད་ཆུལ་དོགས་གཅོད་ཀྱི་དྲི་ལན་མདོར་བསྡུས་
བཞུགས་སོ། ། རྒྱ་གར་ལྷོ་ཕྱོགས་པ་ཐེག་དམན་དང་། བྱང་ཕྱོགས་པ་ཐེག་ཆེན་དུ་ངོས་
འཛིན་ཚུལ་གྱི་ཐེག་པ་ཆེན་པོའི་ནང་ཆོས་ལས་འཕྲོས་པའི་དྲི་བར་འཇུག་པ་བདེ་བའི་ལན་
མདོ་ཙམ་སྤེལ་བ་ལ། བདག་ཅག་གི་སྟོན་པ་ནི་གདུལ་བྱ་རྣམས་ཐབས་མཁས་གང་ལ་གང་
འདུལ་གྱི་ཆོས་ཕུང་ཇི་སྙེད་ཅིག་བཀའ་སྩལ་པ་རྣམས་འདོད་ཚུལ་གྲུབ་མཐའ་ཡོད་དོ་ཅོག་
ཕྱི་ནང་གཉིས་སུ་འདུ་ཞིང་། ནང་ཆོས་ཀྱང་གྲུབ་མཐའ་ཆེན་མོ་བཞིར་མ་འདུས་པ་མེད་
པས། དེ་དག་ཀྱང་རང་རང་གི་སྐབས་ལེགས་པར་ཕྱེས་ཏེ་ཞིབ་ཏུ་བརྟགས་ན་ཤིན་ཏུ་གོ་
བདེ་ཞིང་རྟོགས་སླ་བའི་དབང་དུ་བྱས་ནས། འདོད་པ་བརྗོད་པ་ནི། ། སྣང་སྲིད་ཆོས་ཉིད་
ཐམས་ཅད་ཀྱི་རྒྱུ་ཡི་ངོ་བོ་ཅི། ། ཡེ་གདོད་མའི་རྒྱུ་ཡི་ངོ་བོ་དང་། སྣང་སྲིད་འཁོར་འདས་
ཀྱི་སེམས་ཅན་འགྲོ་བ་མི་དང་གཞན་དག་ཇི་ཡོད། གཅིག་པ་ཡིན་ནམ། ཐ་དད་སོ་སོར་
ཡིན། གལ་ཏེ་གཅིག་པ་ཡིན་ན་ནི་སེམས་ཅན་གྱི་རྒྱུད་ལ་བདག་དང་། གཞན་གྱི་དབྱེ་

རྒྱལ་མཆོག་བཀའ་ལན། 
7
བའི་བསམ་བློ་དེ་ཅི་ལས་བྱུང་། རྒྱ་གར་བའི་ཆོས་ལུགས་ལྟར་ན། ང་དང་བདག་ཏུ་འཁྲུལ་
བ་ཉིད་མ་རིག་པ་ལས་བྱུང་བར་བཤད་པར་འདུག །དེ་མཚུངས་ལྷོ་ཕྱོགས་པའི་ནང་པའི་
ལུགས་ལས་ཀྱང་། རྟེན་འབྲེལ་བཅུ་གཉིས་པོའི་ནང་ནས་ཀྱང་ཐོག་མར་མ་རིག་པ་འདུག
འོ་ན་མ་རིག་པ་དེ་གང་ནས་བྱུང་། ཇི་ལྟར་སྐྱེས། རྒྱུ་ཅི། གང་ཟག་སུ། དེའི་ལན་གདབ་
པ་ནི། ཐེག་པ་ཆེ་ཆུང་གང་ཡིན་ཀྱང་། ལས་ཉོན་གྱིས་སྐྱེ་བ་བླངས་པའི་གང་ཟག་གཅིག
ལ་མཚོན་ན་འཁོར་བའི་ཐོག་མ་མེད་པས། མ་རིག་པ་ནི་ང་འཛིན་ལྷན་སྐྱེས་དང་ངོ་བོ་གཅིག་
པའི་ཚུལ་གྱི་ལྷན་ཅིག་ཏུ་གྲུབ་དགོས། སྤྱིར་བཏང་གསོ་དཔྱད་རང་ལུགས་དང་། མཛོད་
ལུགས་མཐུན་པར་མ་རིག་པ་ནི་གདགས་གཞི་ཕུང་པོ་ཚོགས་ཙམ་གྱི་སྟེང་དུ་ང་བདག་ཚུགས་
ཐུབ་ཏུ་གྲུབ་པར་འཛིན་པའི་སྣང་ཆ་དེ་མཚུངས་ལྡན་གྱི་རྒྱུར་འཇོག །མ་རིག་པའི་ངོ་བོ་
ཚེ་སྔ་མ་གང་ནས་འདིར་འོང་བ་དང༌། འདི་ནས་ཕྱི་མ་གར་སྐྱེའི་ཁ་མཚམས་མི་ཆོད་ཅིང་།
གྱང་གི་བར་དུ་ཆོད་པའི་ཕྱི་རོལ་གྱི་དངོས་པོ་རྣམས་ཇི་ལྟ་བ་བཞིན་རྟོགས་མི་ནུས་པ་མངོན་
སུམ་དུ་ཤེས་ནུས་ལ། དེར་འཁྲུལ་པ་པོ་སོ་སོ་སྐྱེ་བོ་རྣམས་ཡིན་པས་རྟེན་འབྲེལ་བཅུ་གཉིས་
ཀྱི་ཐོག་མ་མ་རིག་པར་འཇོག་པའི་རྒྱུ་མཚན་དེས་གོ ༈རྣམ་པར་ཤེས་པ་འདི་ཉིད་ལུས་
གཅིག་བོར་ནས་གཅིག་བླངས་པར་འདོད་ན། སྐྱེ་བ་ཅི་ལས་བྱུང་། སྐྱེ་བའི་རྒྱུ་དེ་ཅི། སྐྱེ་སྐྱེ་
བ་བླངས་པའི་ངོ་བོ་དེ་ཅི། སྐྱེ་བ་བླངས་པའི་རྒྱུ་འཕེན་བྱེད་ལས་ཉོན་ལ་བརྟེན་ནས་ཉིང་
མཚམས་སྦྱོར་བའི་ཆ་དེར་རྣམ་ཤེས་ཀྱི་བག་ཆགས་བགོས་པ་ནི་སྐྱེ་བ་བླངས་པའི་ངོ་བོ། རྣམ་
པར་ཤེས་པ་འདུས་བྱས་ཀྱི་ཆོས་ཉིད་ལྟར་སྐད་ཅིག་སྐད་ཅིག་གི་མི་གནས་རུང་། ཚེ་སྔ་
བར་ཕྱི་གསུམ་གང་གི་སྐབས་སུ་ཡང་ལས་ཉོན་གྱི་འབྲས་བུའི་ལུས་རགས་པ་འདོར་ལེན་
ཙམ་ལས། རྣམ་ཤེས་ནི་རྫས་རྒྱུན་གཅིག་ཁོ་ནར་འཇོག ༈བདག་ཅག་གི་སྟོན་པ་སངས་

རྒྱལ་མཆོག་བཀའ་ལན། 8
རྒྱས་རིན་པོ་ཆེའི་ཡུམ་ནི་འཇིག་རྟེན་གྲོང་ཆོས་ཀྱི་མ་གོས་པའི་གཞོན་ནུ་མ་ཡིན་ཅིང་། ཡབ་
རྒྱལ་པོ་དེ་བཞིན་སྟོན་པ་ཉིད་ཀྱི་ཡབ་ངོ་མ་མིན་པར་འཛིན་མཁན་འདྲ་ཡོད་དམ། བྱང་
ཕྱོགས་པའི་རྟོག་པ་གྲོལ་བའི་དགེ་བཤེས་རྣམས་མྱ་ངན་འདས་པ་ཞེས་པ་དེ་ཅི་ལ་གོ རང་
རེའི་སྟོན་པས་ངོ་མཚར་མཛད་པ་བཅུ་གཉིས་ཀྱི་ནང་ཚན་ལྷུམས་སུ་ཞུགས་པའི་མཛད་པ་
ནི། སྔོན་ནས་སྐྱེ་འཆི་སྤངས་པའི་སྐུ་བརྙེས་ཟིན་རུང་། མ་དག་པའི་གདུལ་བྱ་རྣམས་ཀྱི་
ངོར་ཐ་མལ་པའི་སྣང་ཚུལ་དང་མཐུན་པ་པར་ཡབ་ཡུམ་རིགས་རུས་ཀྱི་སྐུ་བལྟམས་ཚུལ་ཙམ་
ལས། ལས་ཉོན་གྱིས་སྐྱེ་བ་བླངས་པ་ཡིན་པས། སོ་སྐྱེ་དང་ཁྱད་པར་ཤིན་ཏུ་ཆེ། མཐར་
མྱ་ངན་ལས་འདས་པའི་མཛད་པའི་ཚུལ་ནི། ཟག་བཅས་འཁོར་བའི་སྡུག་བསྔལ་གྱི་ཕུང་
པོའི་རྒྱུ་བ་བཀག་སྟེ། ཆོས་སྐུ་བདེ་བ་ཆེན་པོའི་གོ་འཕང་མཆོག་ལ་ཐུགས་གཞོལ་བའི་ཚུལ་
བླ་ན་མ་མཆིས་པ་ཐུན་མོང་དང་། ཐུན་མོང་མ་ཡིན་པའི་མཛད་པ་མཐའ་ཀླས་སོ། ལྕབྱང་
ཆུབ་སེམས་དཔའ་རྣམས་དང་། དགྲ་བཅོམ་པ་རྣམས་རེ་རེ་བཞིན་དུས་སྐད་ཅིག་མ་རེ་
ལ་སྤྲུལ་པ་མང་པོ་སྤྲུལ་ནུས་པར་འདོད་ན། སྤྲུལ་པ་བླང་བར་བྱ་བའི་རྒྱུ་དེ་ཅི་ཡིན་ནམ
སྤྲུལ་པ་བླངས་ནུས་པ་དེ་ཇི་ལྟ་བ་ཡིན་ནམ། ཆོས་ཉིད་ཀྱི་བདེན་པ་གང་ལ་བརྟེན་ནས་བླང་
ནུས་པ་ཡིན་ནམ། སྤྲུལ་པ་ཞེས་པ་སྤྲུལ་གཞི་སངས་རྒྱས་གཅིག་བཞག་ནས་དེའི་ཏེང་ངེ་
འཛིན་གྱི་སྤྲུལ་པ་གཅིག་ནས་འཛམ་གླིང་བྱེ་བ་ཕྲག་བརྒྱ་ལ་སོགས་པའི་བར་གསང་བ་གསུམ་
གྱི་བཀོད་པ་བསམ་གྱིས་མི་ཁྱབ་པར་སྟོན་པར་མཛད་ཅིང༌། ཐ་ན་རི། རྭ་བ། ཁང་ཁྱམ།
ནགས་ཚལ། ལམ་ཟམ། བསིལ་བུའི་རླུང་དང༌། སྐོམ་པ་སེལ་བའི་བདུད་རྩི་ལ་སོགས་
པའི་རྣམ་གྲངས་མཐའ་ཀླས་པས་ན་:་ ས་ཆ་ས་ས་མཚམས་འདི་ཞེས་ཁ་ཕོ་སྒྲོགས་མི་རིགས་
སོ། ལྟསེམས་ཅན་ཐམས་ཅད་དུས་ནམ་ཞིག་གི་ཆེ་འཚང་རྒྱ་རྒྱུ་ཡོད་དམ། ཡོད་ན། དེ་

རྒྱལ་མཆོག་བཀའ་ལན། 
བྱ
དག་ཐམས་ཅད་སངས་རྒྱས་པའི་ཚེ་སྣང་སྲིད་ཀྱི་ཆོས་འདི་ཀུན་ཇི་འདྲ་ཞིག་ཏུ་འགྱུར།
སེམས་ཅན་ཐམས་ཅད་ངེས་པར་འཚང་རྒྱ་དགོས་ཤིང་། འཚང་རྒྱ་བ་པོ་རང་ཉིད་སྐུ་བཞི་
མངོན་དུ་བྱས་པའི་མཐུས་བདག་འབྲས་མ་དག་པའི་འཇིག་རྟེན་དག་པའི་ཞིང་དུ་སྦྱངས་པར་
འཇོག་མོད་ཀྱང་། དེའི་ཚེ་སངས་རྒྱས་ཀྱི་གདུལ་བྱ་དང་། ལོངས་སྐུའི་འཁོར་བྱང་སེམས་
རྣམས་རང་རང་འཚང་རྒྱ་བའི་དུས་རིམ་ཅན་དུ་འགྲུབ་པ་ལས། སྤྱིར་འཁོར་བའི་ཕྱི་མཐའ་
མེད་པས། སེམས་ཅན་ཐམས་ཅད་དུས་གཅིག་ལ་སངས་རྒྱས་པར་མི་འཇོག་གོ ༈ནང་
པའི་ཆོས་མདོར་བསྡུས་ཅི། འཇིག་རྟེན་ཕལ་པའི་རིགས་ལ་བཤད་དགོས་བྱུང་ན། ཡང་
ཏིག་ཅི་འདྲ་བཤད་དགོས་ཡོང་། གལ་ཆེ་བའི་གོ་རིམ་གྱི་འཆད་བྱའི་ཆོས་ཇི་དང་ཇི་ཡིན།
བསྒོམ་པའི་སྐབས་སུ་ནང་པའི་གང་ཟག་རྣམས་ཀྱིས་གང་སྒོམ། ནང་ཆོས་མདོར་བསྡུས་
ནི། གཞི་ལམ་འབྲས་གསུམ་སྟེ། གཞི་བདེ་གཤེགས་སྙིང་པོ། ལམ་ཐེག་གསུམ་གྱི་མངོན་
རྟོགས། འབྲས་བུ་ཐར་པ་དང་ཐམས་ཅད་མཁྱེན་པའི་གོ་འཕང་ངོ༌། །གང་དག་གཞི་ཡི་
ནུས་པ་སད་པའི་ཚེ་ལམ་དུ་འཇུག་ཅིང་། དེའི་རྣམ་གྲངས་མཐའ་ཡས་ཀྱང་དོན་གཉིས་
ལ་འཁུར་དུ་བཟོད་མི་བཟོད་ཀྱི་སྒོ་ནས་ཐེག་པ་གཉིས་སུ་དབྱེ་སྟེ། རང་ཉིད་གཅིག་པོ་ཞི་
བདེ་དོན་དུ་གཉེར་བ་དང༌། འགྲོ་ཀུན་རྫོགས་བྱང་ལ་འགོད་འདོད་ཀྱི་འདུན་པོ་ལམ་དུ་བྱེད་
ཚུལ་གྱིས་རང་དོན་ཙམ་མཐར་ཕྱིན་པའི་ཐར་པ་དང་། གཞན་དོན་འབད་མེད་ལྷུན་གྲུབ་
ཀྱི་ཐམས་ཅད་མཁྱེན་པའི་གོ་འཕང་སྟེ། འབྲས་བུ་མཆོག་དམན་གཉིས་སུ་འགྲུབ་པ་དེ་རྣམས་
བསོད་ནམས་དང་། ཡེ་ཤེས་ཀྱི་ཚོགས་བསྐལ་པ་དུ་མར་འབད་རྩོལ་ཆེན་པོ་དཀའ་སྤྱད་
བསྐྱེད་དགོས་ནའང་གཞན་དོན་སྦྱིན་པ་རྣམ་བཞིས་འཁོར་དབང་དུ་བསྡུ་བའི་ཕྱིར་ཟང་ཟིང་
གི་དངོས་པོ་མི་དབང་ལ་འོས་པའི་རྒྱལ་སྲིད་བདུན་སོགས་འདོད་དགུའི་འབྱོར་པ་རྣམས་ལ་

ཁག
རྒྱལ་མཆོག་བཀའ་ལན། 10
ཆགས་ཞེན་མེད་པས་བཟང་རྒུར་སྤྲུལ་ཞིང་། འཁོར་གསུམ་མི་དམིགས་པའི་རྒྱས་བཏབ་
པ་སོགས་དཔག་པར་དཀའ་བས་ཡིག་ཚོགས་ལ་འཇིགས་ནས་རྒྱས་པར་མི་བྲིས་སོ། ཝམོ་
ལྷ་སྒྲོལ་མ་དང་། དཔལ་ལྡན་ལྷ་མོ་སོགས་ཀྱི་མཚན་ཉིད་ངེས་དོན་ཐོག་ཅི་ཡིན། ཐེག་
ཆེན་གྱི་ལམ་འདི་ཉིད་གདུལ་བྱ་དབང་རྣོན་རྣམས་དཀའ་སྤྱད་ཤིན་ཏུ་ཆེ་བའི་ཚོགས་ལ་མ་
ལྟོས་པར་རྒྱུད་སྡེ་བཞི་དང་། ཡོ་ག་གསུམ་དུ་གཏོགས་པའི་སྤྱན་རས་གཟིགས་དང་། སྒྲོལ་
མ་དཀར་སྔོན་སོགས་ཡབ་བཀའ་ཡུམ་བཀའི་ཡི་དམ་ལྷས་རྗེས་སུ་བཟུང་བ་ལ་བརྟེན་ནས་
མྱུར་ལམ་ཚེ་གཅིག་ལུས་གཅིག་ལ་སངས་རྒྱས་པར་ཡང་འཇོག་གོ ༣སྔགས་ཡི་གེ་དྲུག་
པ་དེ་བོད་པའི་མི་མཁས་པ་དང་།- ཡོན་ཏན་ཅན་རྣམས་ཀྱིས་ཇི་ལྟར་གོ །ནོར་བུ་དེ་ཅི་
ལ་གོ པད་མའི་དོན་ཅི། ལྷབདེ་གཤེགས་མིག་མི་འཛུམ་ནས་བྱང་ཕྱོགས་ཁ་བ་ཅན་གྱི་
གདུལ་བྱ་རྣམས་སངས་རྒྱས་པར་འགྲོ་དོན་སྐྱོང་བར་རྒྱལ་སྲས་སྟོང་གི་སྤྱན་སྔར་ཐུགས་
དམ་བཅས་པ་བཞིན་སྙིང་པོ་ཡེ་གེ་དྲུག་པའི་སྔགས་དོན་ནི། འགྲོ་བ་རིགས་དྲུག་གི་ས་བོན་
མཚོན་པ་སོགས་ཕན་ཡོན་ཞིབ་པར་མ་ཎི་བཀའ་འབུམ་སོགས་སུ་རྒྱས་པར་བཤད་པ་ལྟར་
ལས། ནོར་བུ་པདྨ་ཞེས་ངག་རྒྱུན་ཙམ་གྱི་རྗེས་སུ་འབྲང་བའི་འདོད་ཚུལ་ནི་ས་བོན་ལ་
མཚམས་སྦྱོར་གྱི་དགོས་པ་མི་འགྲུབ་ཅིང་། ཡིག་དྲུག་ཆད་པའི་སྐྱོན་དུ་འགྱུར་བས་ན་མི་
འཐད་དོ། །གོང་གི་དྲི་བར་ཐག་པའི་གོ་རིམ་མཐོ་དམན་དང་། སྣོད་བཅུད་ལ་སྣང་སྲིད་
འཁོར་འདས། ཡེ་གདོད་མ་སོགས་གྲུབ་མཐའི་ཤན་མ་ཕྱེས་པའི་སྐྱོན་མང་ཡང་ལན་མ་
བྲིས། དྲི་བའི་ལན་རྒྱས་པར་བཤད་ན་ཤེས་བྱེད་རིགས་པ་དང༌། རྒྱབ་བསྟེན་གྱི་ལུང་།
ཚད་ལྡན་གྱི་གདམས་པས་དཔེ་དོན་སྦྱོར་ཚུལ་སོགས་ཁུངས་དག་དང་འབྲེལ་བར་དགོས་
ནའང་། ལས་དང་པོ་བ་རྣམས་ཀྱིས་རྟོགས་མི་ནུས་པས་རེ་ཞིག་བཞག མདོར་ན་ཞེ་ཐག་

རྒྱལ་མཆོག་བཀའ་ལན།
པ་ནས་རྒྱལ་བའི་བསྟན་པར་ཞུགས་ཤིང་སྒྲོ་འདོགས་གཅོད་དགོས་ན། གོ་སླ་བའི་དཔེར།
ལོ་ཏོག་ཕུན་ཚོགས་བསྐྱེད་པ་ལ་ས་ལུད་དྲོད་གཤེར་ཚོགས་པ་ཚང་བར་མི་རུང་བའི་སྐྱོན་
དང་བྲལ་བའི་ས་བོན་གྱི་མྱུ་གུ་ལ་བརྟེན་ནས་རིམ་གྱིས་ལོ་ཏོག་སྨིན་པ་ལྟར། སྟོང་བཤད་
ཙམ་གྱིས་ས་ལམ་མི་ཆོད་ཅིང་འབྲས་བུ་མི་འགྲུབ་པས། བསམ་སྦྱོར་དང་། སྤྱོད་པ་རྣམ་
པར་དག་པས་ལམ་གྱི་མགོ་བཤེས་གཉེན་བསྟེན་ཚུལ་ནས་མཇུག་སངས་རྒྱས་ཀྱི་སའི་བར་
ཐོས་བསམ་སྒོམ་པའི་སྒོ་ནས། ངེས་འབྱུང་བྱང་སེམས། ཡག་དག་པའི་ལྟ་བ་གསུམ་ཡེ་
མ་བྲལ་བའི་ཆོས་ཀྱི་གཏིང་ཐོན་པ་ཞིག་འབད་པར་རིགས་སོ། །ཞེས་དྲི་ལན་མདོར་བསྡུས་
འདི་ཡང་ཕག་གོ ལ་གྱི་ནང་ཆོས་སྤེལ་མིའི་གྲས་ཨི་ལེགས་ཟན་ཊར་སྦྲབ་བི ཌ་
ནིཨིལ(Alexandra David Neal ）） ནས་ཕྱི་བའི་ཆོས་ལས་ནང་ཆོས་ཁྱད་པར་དུ་འཕགས་
པའི་ཚུལ་མཐོང་བར་བརྟེན་རྒྱ་གར་ཧིན་འདུས་མཚོན་པའི་ནང་ཆོས་དར་རྒྱས་ཀྱི་ཡུལ་གྲུ་
ཚང་མར་བལྟ་བསྐོར་དང་འབྲེལ་བར་ངོས་བསྟན་པའི་བདག་པོར་གྲགས་ཁྱབ་ལྟར་ནང་
ཆོས་ཀྱི་ཁུངས་ཆོད་ཕྱིར་དྲི་བ་རགས་རིམ་བྱུང་སྐབས་སོ་སྐྱེ་ལས་དང་པོ་བའི་དབང་པོ་དང་
བསྟུན་ནས་༧ ཤཱཀྱ་དགེ་སྦྱོང་ངག་དབང་བློ་བཟང་ཐུབ་བསྟན་རྒྱ་མཚོས་བྱུང་རྒྱལ་ལན་
ཐད་ཀར་བཏབ་པ་དགེ་ལེགས་འཕེལ།། །།
ས་སྐྱ་རྗེ་བཙུན་གྲགས་པ་རྒྱལ་མཚན་གྱི་ཞལ་སྔ་ནས།
ཚེ་འདི་ལ་ཞེན་ན་ཆོས་པ་མིན།
།འཁོར་བ་ལ་ཞེན་ན་ངེས་འབྱུང་མིན།
།བདག་དོན་ལ་ཞེན་ན་བྱང་སེམས་མིན།
།འཛིན་པ་བྱུང་ན་ལྟ་བ་མིན།

12
།དྲིས་ལན་སྣ་ཚོགས་ཀྱི་སྐོར་ཕྱོགས་གཅིག་ཏུ་བསྡེབས་པ་བསྐལ་བཟང་
གདུལ་བྱའི་རེ་སྐོང་གི་མཛད་པ་པོ་ཀེའུ་ཚང་འཇམ་དབྱངས་སྨོན་ལམ་གྱི་
མཛད་རྣམ་མདོར་བསྡུས་བཞུགས་སོ།
༄༅། །ཀེའུ་ཚང་འཇམ་དབྱངས་སྨོན་ལམ་ནི་ཁམས་མུ་ལིར་ཡབ་རྣམ་རྒྱལ་དང་། ཡུམ་ཉི་ན
མིག་གཉིས་ཀྱི་སྲས་སུ་རབ་བྱུང་བཅུ་གསུམ་ལྕགས་རྟ་སྤྱི་ལོ་ ༡༧༥༠ ལོར་འཁྲུངས། སྐུ་ཆུང་དུས་
འདུལ་འཛིན་སྐལ་བཟང་རྣམ་རྒྱལ་ལ་གཙུག་ཕུད་ཕུལ་ཏེ་དགེ་ཚུལ་སྒྲུབ། མཚན་འཇམ་དབྱངས་
སྨོན་ལམ་དུ་གསོལ། ཡི་གེ་འབྲི་ཀློག་དང་། ཆོས་དཔེ་ལེགས་པར་ཐུགས་སུ་ཆུད། དགུང་ལོ་བཅུ་
བདུན་ལ་དབུས་སུ་ཕེབས་ནས་འབྲས་སྤུངས་བློ་གསལ་གླིང་དུ་ཆོས་བཞུགས་མཛད། ཏྲེ་ཧོར་བློ་བཟང་
དགེ་ལེགས་བསྟེན་ནས་གཞུང་ཆེན་བཀའ་པོད་ལྔར་ཐུགས་གཉེར་མཛད། ར་བ་སྟོད་དང་། འཇང་
དགུན་ཆོས་སོགས་ལ་ཕེབས་ནས་དཀའ་བ་དྭང་བླངས་མཛད། རྗེ་འདིས་བཀའ་ཆེན་ཡེ་ཤེས་རྒྱལ་
མཚོན་དང་། ཀློང་རྡོལ་ངག་དབང་བློ་བཟང་། ལྕགས་ར་ངག་དབང་འཕྲིན་ལས་སོགས་བཤེས་གཉེན་
དུ་མ་བསྟེན་ནས་མདོ་སྔགས་ཀྱི་ཆོས་གསན། དེ་ནས་གཙང་དུ་པཎ་ཆེན་བློ་བཟང་དཔལ་ལྡན་ཡེ་ཤེས་
ཀྱི་དྲུང་དུ་ཕེབས་ནས་བསྙེན་རྫོགས་བསྒྲུབ། དཔལ་ལྡན་སྟོད་རྒྱུད་གྲྭ་ཚང་དུ་ཕེབས་ནས་མི་རིང་བར་
མཁན་ཁྲིར་ཕེབས། མུ་ལི་སྤྲུལ་སྐུ་ངག་དབང་དཔལ་ལྡན་རྒྱ་མཚོ་དང༌། སྟག་ཕུ་བློ་བཟང་ཆོས་ཀྱི་
དབང་ཕྱུག་གཉིས་ཀྱི་ཡོངས་འཛིནམཛད། དགུང་ལོ་ཞེ་ལྔ་ལ་ཁྲི་ཆེན་དགེ་འདུན་ཚུལ་ཁྲིམས་དང་
ལྷན་དུ་རྒྱ་ནག་ལ་ཕེབས་གོང་མ་ཆེན་པོའི་གསེར་ཞལ་མཇལ། ཞེ་ཧོར་པོ་ཏ་ལའི་མཁན་ཁྲིར་ཕེབས་
ནས་གོང་སའི་དགོངས་རྫོགས་མཆོད་འབུལ་ཡང་རྒྱ་ཆེ་མཛད། བོད་དུ་ཕེབས་ནས་ཤར་རྩེ་ཆོས་རྗེའི་
ཁྲི་འདོན་མཛད། དགུང་ལོ་རེ་ལྔ་ལ་དགའ་ལྡན་ཁྲི་པ་དྲུག་ཅུ་རེ་བདུན་པའི་ཁྲི་ལ་ཕེབས། དགུང་
ལོ་དྲུག་ཅུ་རེ་བརྒྱད་དེ་མོ་གླང་སྤྱི་ལོ་ ༡༨༡༧ ལོ་ལ་གཤེགས། གསུང་འབུམ་པོད་གཉིས་བཞུགས།

ཀེའུ་ཚང་བཀའ་ལན། 
13
༄༅། །དྲིས་ལན་སྣ་ཚོགས་ཀྱི་སྐོར་ཕྱོགས་གཅིག་ཏུ་བསྡེབས་པ་སྐལ་
t
བཟང་གདུལ་བྱའི་རེ་སྐོང་ཞེས་བྱ་བ་བཞུགས་སོ།།
༄༅། ། ཨོཾ་སྭསྟི། ཕན་གནོད་རྒྱུ་འབྲས་ཕྲ་མོ་མ་ལུས་པ། །ཇི་བཞིན་གཟིགས་ནས་
བརྩེ་བས་འདོམས་མཛད་པའི། །བཀའ་བཞིན་བསྒྲུབ་ལ་ཕན་བདེའི་མཆོག་སྩོལ་པ། །རྗེ་
བཙུན་བླ་མས་སྙིང་དབུས་མུན་པ་སེལ། །ཡུལ་དུས་རྣམ་པ་གཞན་དུ་གྱུར་ན་ཡང་། །རང་
ལ་རང་གིས་ཕན་གནོད་མ་གཏོགས་པ། །བདེ་སྡུག་འབྱུང་ཁུངས་གཞན་མེད་མཐོང་གྱུར་
ནས། །རྟོག་དཔྱོད་སྐད་ཅིག་བྱུང་བ་སྐལ་བ་བཟང་། ༈དེ་ལ་བདག་ལྟ་བུའི་བློ་ཤིན་ཏུ་
དམན་པ་དང་། ཁྱད་པར་འཇིག་རྟེན་ཆོས་བརྒྱད་ཀྱི་ཕྱོགས་ཁོ་ནར་ལྷུང་བ་རྣམས་ཀྱིས་
དགེ་རྩ་གང་སྤྲུལ་དེའི་ཕྱོགས་སུ་འགྲོ་དོགས་ཆེ་བ་འདུག་པས། དེ་ཁར་མི་འགྲོ་བ་སྔོན་དུ་
ཀུན་སློང་འཇིག་རྟེན་ཕྱི་མ་དང་། ཁྱད་པར་སེམས་ཅན་ཐམས་ཅད་ཀྱི་ཕྱིར་དུ་རྫོགས་བྱང་
ཐོབ་འདོད་གྱི་འདུན་པ་རྩལ་གང་ཐོན་དང་། བསྔོ་བ་དེ་ལྟར་བྱས་ན་དགེ་བ་རྣམ་དག་ཨེ་
ཡོང་ལགས། མི་ཡོང་ན་ཆོས་བརྒྱད་ཀྱི་བློ་དང་འདྲ་བ་བློའི་མཐུ་ཆུང་བ་རྣམས་ཀྱི་རྒྱུད་ལ་
འགོག་ཤིན་ཏུ་དཀའ་བ་འདུག་པས། །དེའི་དོན་མདོར་བསྡུ་བ་མཁྱེན་གསུང་པ་དང་། ཡང་ ་
རྗེ་རིན་པོ་ཆེས་མཁས་གྲུབ་ལ་ཚིག་བརྒྱུད་དུ་གནང་བའི་བླ་མའི་རྣལ་འབྱོར་དེ་ཁ་རང་
རྩ་བའི་བླ་མ་ལ་སྦྱར་ཨེ་ཆོག །ཆོག་ན་ཁ་སྒྱུར་གང་ཡང་ཨེ་ཡོང་ལེགས་གསུང་བར། ཨལན་
ནི་དེ་ལ་དགེ་བ་གང་བྱེད་ཀྱི་འགོ་མཇུག་ཏུ་ཚེ་འདིའི་ཆོས་བརྒྱད་འགོག་ཙམ་བྱེད་པ་ཡང་
དེང་དུས་སུ་རིན་པོ་ཆེ་ལྟར་ཤིན་ཏུ་དཀོན་པས་གལ་ཆེ་ཡང་། དེ་ཙམ་གྱིས་དགེ་བ་དེ་ཚང་
མ་ཆོས་རྣམ་དག་ཏུ་འགྲོ་བ་དཀའ་སྟེ། དེ་ལ་ནི་ཞིང་གི་མཐུ་ལ་བརྟེན་པའི་དམིགས་བསལ་

ཀེའུ་ཚང་བཀའ་ལན། 
14
འགའ་རེ་མ་གཏོགས་འཇིག་རྟེན་ཕྱི་མ་ཕན་ཆད་བདེ་ཐབས་ཀྱི་ཀུན་སློང་གིས་འགོ་བརྩམས་
ཤིང་བར་མ་ཆད་པར་མཐར་བསྐྱལ་བའི་དགེ་བ་ཞིག་དགོས་སོ། ། མདོར་ན་དགེ་བ་རྣམ་
པར་དག་མ་དག་ཀྱང་། མ་མཐའ་ཚེ་འདིའི་ཕལ་པའི་ཀུན་སློང་གི་དྲི་མས་རྣམ་པར་དག་
མ་དག་ཡིན་པས། དེ་འདྲའི་ཀུན་སློང་རྣམ་དག་གིས་ཟིན་པའི་དགེ་བ་ལ་དགེ་བ་རྣམ་དག་
གིས་ཁྱབ་ཅིང་། དེ་ཡང་ཨུར་ཚུགས་ཀྱིས་བསྐྱེད་པ་ཙམ་མ་ཡིན་པར་གལ་ཆེ་བ་བཤེས་
གཉེན་བསྟེན་པའི་སྒོ་ནས་དལ་འབྱོར་དོན་ཆེ་རྙེད་དཀའི་རྟེན་འདིར་རིང་དུ་མི་གནས་པར།
འཇིག་རྟེན་ཕྱི་མར་ལས་དབང་གིས་འཁྲིད་པའི་ངན་སོང་གི་སྡུག་བསྔལ་སོགས་ཀྱིས་འཇིགས་
སྐྲག་ནས་སྐྱབས་འགྲོ་ལས་འབྲས་ལ་བློ་རྟག་ཏུ་སྦྱངས་ཐུབ་པ་བྱེད་པ་ནི་གནད་དམ་པའོ། །དེ་
ལྟར་གཙོ་བོར་ཚད་ལྡན་བླ་མའི་བྱིན་རླབས་ལ་བརྟེན་ནས་གདམས་ངག་འདི་ལ་འདྲིས་པར་
བྱས་ན་ཚེ་འདི་པའི་སྐྱེ་བོ་ཐ་མལ་པ་ཇི་འདྲ་ཞིག་ཡིན་ཡང་། ཐོག་མར་ལོ་རེ་ལ་ཆོས་རེ།
དེ་ནས་ཟླ་བ་རེ་ལ་ཆོས་རེ། དེ་ནས་ཉིན་ཞག་རེ་ལ་ཆོས་རེ་བྱུང་སྟེ་དཀར་ཕྱོགས་ཀྱི་ཟླ་
བས་ནག་ཕྱོགས་ཟིལ་གྱིས་གནོན་པ་བཞིན་དུ། མཐར་བློ་རྒྱུན་ཚང་མ་ཆོས་སུ་སོང་བའི་
ཆོས་པ་ཉ་གང་བ་ཞིག་ཡོང་བར་ཐག་ཆོད་དོ། །ཆོས་སྙིང་ནས་སྒྲུབ་འདོད་ཡོད་པ་རྣམས་
ཀྱིས་དེ་ལྟར་ཚེ་འདིའི་རྣམ་རྟོག་སྤྱིའི་གཉེན་པོ་དང་མ་བྲལ་བའི་ཐོག་ནས་སྒེར་གྱི་གཉེན་པོའང་
ཕྲལ་ཕྲལ་དུ་བསྟེན་ཆོག་ཆོག་གིས་ལག་མི་ཐོགས་པ་ཞིག་མེད་ན། ཚེ་འདིའི་བསླུ་བྲིད་གྲངས་
མང་ཞིང་རེ་རེའང་སྟོབས་ཆེ་ལ་ཤིན་ཏུ་འཁྲིད་མཁས་པས། དེའི་འོག་ནས་ཚོས་འགོ་ཐོན་
པ་མི་སྲིད་པས། རྒྱལ་བའི་བཀའ་དང་དགོངས་འགྲེལ་གྱི་བསྟན་བཅོས་ཀུན་ལ་རང་སྟོབས་
ཀྱིས་འཇུག་ནུས་པ་ལྟ་བུའི་བློ་གྲོས་ཀྱི་རྩལ་དང་ལྡན་པའི་སྐྱེས་བུ་ཁྱད་པར་ཅན་འགའ་ལ་
ཡང་། གསུང་རབ་ཀྱི་ཚིག་དོན་ངོ་སྤྲོད་པ་ཙམ་མིན་པ། རང་གི་སྤང་གཉེན་ངོ་མ་ཕྲོད་

ཀེའུ་ཚང་བཀའ་ལན། 15
པར་ལུས་པ་ཤིན་ཏུ་མང་ན། དེང་དུས་ཀྱི་བླུན་པོ་རང་ཚོད་ཅན་རྗེས་འབྲང་དང་བཅས་
པ་སངས་རྒྱས་ཀྱིས་བསྟན་པའི་དགྲ་བོར་གྱུར་པ་རྣམས་ལ་ཆོས་མེད་པ་བཤད་ཅི་དགོས།
དེས་ན་གཞུང་ཆེན་མོ་དང་མཐུན་པའི་ཐུགས་རྒྱུད་འདུལ་སྦྱོང་ལེགས་པར་མཛད་པའི་དམ་
པ་མཁས་པའི་དེད་དཔོན་གྱི་མགོན་དང་མ་བྲོལ་བར་གསུང་རབ་གདམས་ངག་གི་རྒྱ་མཚོ་
ཞུགས་ནས། མངོན་མཐོ་ངེས་ལེགས་ཀྱི་སྙིང་པོ་ཡིད་བཞིན་གྱི་ནོར་བུ་ཅི་ལོན་བྱེད་པ་ཁོ་
ན་གནད་དུ་ཆེའོ། །ཡང་རྗེས་མཁས་གྲུབ་ལ་ཆིག་བརྒྱུད་དུ་གནང་བའི་བླ་མའི་རྣལ་འབྱོར་
དེ་བཞིན་རང་གི་རྩ་བའི་བླ་མ་ལ་ལོས་སྦྱར་ཆོག །དེ་ཡང་རང་གི་བླ་མ་དེ་དོན་ལ་རྒྱལ་བ་
ཙོང་ཁ་པ་ལ་སོགས་པའི་དུས་གསུམ་གྱིས་སངས་རྒྱས་དང་སྤངས་རྟོགས་མཉམ་ཞིང་། སྲས་
བཅས་རྒྱལ་བ་རྣམས་ཀྱིས་བདག་ཉིད་འདུལ་བའི་འཕྲིན་ལས་ཐམས་ཅད་ཀྱི་བྱེད་པ་པོར་
བསྐོས་པ་ལྟ་བུར་བསམ་དུ་ཐུབ་ན་ནི། ངོ་བོ་དང་རྣམ་པར་གང་ཡང་གཞན་དུ་མ་བསྒྱུར་
བར། རང་གི་དྲིན་ཅན་རྩ་བའི་བླ་མ་དུས་རྒྱུན་དུ་མཇལ་ཚོད་ལྟར་གསོལ་བཏབ་ནས། ཆོ་
གའི་ཚིག་དོན་དེ་ནང་བཞིན་མཛད་ན་རང་གི་བླ་མ་ལ་དད་གུས་མི་འགྱུར་བའི་གནད་ཀྱིས་
བྱིན་རླབས་དང་། དངོས་གྲུབ་གཞན་རྣམས་ཀྱང་མྱུར་དུ་སྤུངས་པ་བཞིན་འབྱུང་བར་གསུངས་
ཤིང་། དེ་མིན་རང་གི་བླ་མ་དྲིན་ཅན་དེས་ཡིད་མི་ཚིམ་པར་དེ་ལས་གཞན་ལྷག་པར་འཛིན་
པ་ཤས་ཆེ་བའི་རིང་ལ་ངོ་བོ་རང་གི་རྩ་བའི་བླ་མ་ཡིན་པ་ལ་རྣམ་པ་རྒྱལ་བ་ཙོང་ཁ་པར་བསྒོམ་
པའམ། ཡང་ན་དེ་ལས་གོ་ལྡོག་པ་གང་འཆར་བདེ་བར་ཞིག་བྱེད། གང་ལྟར་ཡང་རང་
གི་བླ་མ་ལ་དད་གུས་རྣལ་མ་བསྐྱེད་ཅིང་སྤེལ་བའི་སྒོ་ནས་སྦྱོར་བས་དངོས་སུ་མཉེས་པ་སྒྲུབ་
པའི་བཤེས་གཉེན་བསྟེན་ཚུལ་གྱི་ཆོས་སྐོར་ལས་ལོགས་སུ་མ་སོང་བ་ཞིག་ཅི་ནས་དགོས་
སོ། ལྟཡང་ཤིན་ཏུ་ཕྲ་བའི་རླུང་སེམས་ཀྱི་ངོ་བོ་ལ་དྲི་མའི་སླད་མ་ཞུགས་པ་དང་། རང་

ཀེའུ་ཚང་བཀའ་ལན། 16
གཞན་བཟང་ངན་གང་དུ་ཡང་བསྒྱུར་དུ་མེད་པ་རླུང་ལྟར་གྲགས་པས་ཕྲ་བའི་རླུང་སེམས་
དེ་རང་བཞིན་གྱིས་མ་གྲུབ་པར་སྒྲུབ་ཚུལ་གང་ཡིན་ཟེར་བར། ལྷལན་ནི་གོང་གི་རྒྱུ་མཚན་
དེ་རང་མ་གོ་བ་ཆེ་སྟེ། ཤིན་ཏུ་ཕྲ་བའི་རླུང་སེམས་གཉིས་སེམས་ཅན་གྱི་གནས་སྐབས་
སུ་གློ་བུར་གྱི་དྲི་མ་དང་བཅས་པ་ཙམ་མ་གཏོགས་ཁོ་རང་སྒྲིབ་པའི་ངོ་བོར་མ་གྱུར་པས།
དེའི་ངོ་བོ་དང་རང་བཞིན་ལ་དྲི་མའི་སླད་མ་ཞུགས་པ་ཡིན་གྱི། དེའི་རང་བཞིན་བཟང་
ངན་གང་དུ་ཡང་བསྒྱུར་དུ་མེད་ཤག་བྱེད་པ་ནི། རྗེ་བླ་མའི་ལེགས་བཤད་ཀྱི་ཚིག་རྣ་བས་
མ་ཐོས་དོན་སེམས་ལ་མ་ཤར་བའི་ནོང་བ་ཆེ་སྟེ། དེ་ལྟར་ན་སེམས་ཅན་མེད་པའམ། ཡང་
ན་སངས་རྒྱས་མེད་པ་གང་རུང་ཞིག་ཏུ་འགྱུར་བ་ལས་འོས་མེད་དེ། དེའི་རང་བཞིན་ངན་
པ་ལམ་གྱིས་སྦྱངས་པས་བཟང་པོ་མཐར་ཐུག་ཏུ་གནས་གྱུར་པ་ལ་སངས་རྒྱས་སུ་འཇོག་
ཚུལ་ནི་སྔགས་བླ་མེད་ཀྱི་ཐུན་མོང་མ་ཡིན་པའི་སེམས་ཅན་སངས་རྒྱ་པའི་ལུགས་སྲོལ་ཡིན་
པས། དེས་ན་རླུང་སེམས་ཕྲ་རགས་གཉིས་ངོ་བོ་ལ་དྲི་མའི་སླད་མ་ཞུགས་པ་དང་། གནས་
སྐབས་བསྒྱུར་དུ་ཡོད་པ་ལ་ཁྱད་པར་མེད་པས། ཕྲ་རགས་ཀྱི་སེམས་བདེན་མེད་དུ་སྒྲུབ་
ཚུལ་དབེན་ས་སྙན་བརྒྱུད་ཀྱི་ཐུན་མོང་མ་ཡིན་པའི་ཕྱག་ལེན་གྱི་འཁྲིད་ཚུལ་ལས་འབྱུང་
བའིཀླུ་སྒྲུབ་ལུགས་ཀྱི་གཅིག་དུ་བྲལ་དང་རིགས་པའི་རྒྱལ་པོ་རྟེན་འབྲེལ་གྱི་གནད་ལས་གཞན་
པ་ག་ལ་སྲིད། འོན་ཀྱང་སྟོང་གཞི་ཕྲ་རགས་ཀྱིས་སོ་སོའི་སྟོང་ཉིད་ཀྱང་རྟོགས་དཀའ་སླ་
འབྱུང་བས། ཐོག་མར་གཟུས་བརྙན་ལ་སོགས་པའི་དཔེ་དང་། གང་ཟག་རང་བཞིན་མེད་
པར་ངེས་པར་བྱེད་དགོས་ཀྱིས། རགས་པ་བོར་ནས་ཕྲ་མོ་འཚོལ་བ་ནི་དེང་སང་གི་ལུགས་
སྲོལ་ལོ། ༈ཡང་འཁོར་བ་ལ་ཐོག་མའི་མཐའ་མེད་པ་ལྟར་སྡིག་པའི་མཐའ་ཡང་མེད་པ་
འདྲ་བ་ཞིག་བློ་ལ་མི་བདེ་བ་འདུག་པས་གང་ལགས་ཟེར་བར། ལྷལན་ནི་འདི་ལ་ཙ་ཤེ་ཊཱིཀ་

ཀེའུ་ཚང་བཀའ་ལན། 
17
ཆེན་ལས། འཁོར་བའི་ཐོག་མཐའ་གཉིས་ཐ་སྙད་དུ་ཡོད་མེད་མི་འདྲ་ཞེས། འཁོར་བའི་
ཕྱི་མཐའ་ཡོད་པར་གསུངས་ཤིང་། རྣམ་བཤད་ལས་ཀྱང་དེ་ལྟར་འབྱུང་ལ། གསེར་ཕྲེང་
ལས་ནི་འཁོར་བ་མཐའ་མེད་ཀྱི་གྲུབ་མཐའི་བསྐྱང་བདེ་བར་གསུངས་ཀྱང་། རྗེའི་བཞེད་
པ་ནི་རྩ་ཤེ་ཊི ཀ་ཆེན་དང་རྣམ་བཤད་ལྟར་ཡིན་པས། འཁོར་བ་དོང་སྡིག་པ་གཉིས་ཀའི་
ཡ་མཐའ་མེད་པས་དེ་གཉིས་ཀྱི་ཐོག་མའི་མཐའ་མེད་མཉམ་དང་། སོ་སའི་བྲལ་འབྲས་་
འགོག་བདེན་ཡོད་པས་གཉིས་ཀའི་ཕྱི་མཐའ་ཡོད་མཉམ་ཡིན་ནོ། ༈ཡང་འཁོར་བ་ཐོག་
མེད་དུ་སྒྲུབ་ཚུལ་གང་ཡིན་ཟེར་བར། ༈ལན་ནི་འཁོར་བ་པའི་གདགས་གཞིའི་གཙོ་བོ་རྣམ་
ཤེས་ཡིན་པས་དེའི་ཐོག་མ་མེད་པར་སྒྲུབ་ཚུལ་ནི། བུ་ཆུང་སྐྱེས་མ་ཐག་པའི་རིག་པ་ཆོས་
ཅན། རང་གི་རིགས་འདྲ་སྔ་མ་སྔོན་དུ་སོང་སྟེ། རིག་པ་ཡིན་པའི་ཕྱིར། ཞེས་པ་སོགས་
དཔལ་ཆོས་ཀྱི་གྲགས་པའི་ཚད་མའི་རིགས་ལམ་ནས་འབྱུང་བ་ལ་ཞིབ་ཏུ་བལྟ་དགོས་ཏེ།
འདི་མེད་ན་འཁོར་བ་ལ་ངེས་འབྱུང་དང་སེམས་ཅན་ལ་སྙིང་རྗེ་ཚད་དུ་འཁྱོལ་བ་སྐྱེ་དཀའོ།
༈ཡང་སྔགས་ཀྱི་ཆོ་གའི་སྟོང་སྦྱངས་སྐབས་གཟུང་འཛིན་གྱི་ཆོས་ཐམས་ཅད་སྟོང་པ་ཉིད་
སྟོན་ནམ་གཡའ་དག་ལྟ་བུར་སྒོམ་གསུངས་པ་ལྟར་ན། སྟོན་ནམ་དེ་ཁ་གཟུང་བའི་ཆོས་
ཡིན་པས་དེ་འགོག་མི་དགོས་པ་ཡིན་ནམ། ལས་དང་པོ་པས་དེ་ལ་མཉམ་པར་བཞག་གང་
ཐུབ་བྱས་ན་སྟོང་ཉིད་ལ་མཉམ་པར་བཞག་པའི་གོ་ཨེ་ཆོད་ཟེར་བར། ལྷལན་ནི་ནམ་མཁའ་
ལྟ་བུ་ཞེས་པའི་ཚིག་ཟུར་ལ་ཡིད་མ་བཅུག་པས་ནམ་མཁའ་ནི་སྟོང་ཉིད་དང་། སྟོང་ཉིད་
ནི་གཏན་མེད་ཀྱི་དོན་དུ་སོང་བའི་ས་རྙིང་བཀའ་འབྲུག་གི་ལྟ་བ་སྐྱོན་ཅན་ལྟར་གོ་ལོག་ཐལ་
ཆེ་བས་དེ་འདྲ་ག་ལ་ཡིན། ལྟ་བུ་ཞེས་པ་འདྲ་བའི་དོན་ཡིན་ཞིང་། འདྲ་ལུགས་ནི་ནམ་
མཁའ་ཐོག་རེག་བཀག་ཙམ་ཡིན་པ་ལྟར་སྟོང་ཉིད་ཀྱང་དགག་བྱ་རང་མཚན་བཀག་ཙམ་

18
ཀེའུ་ཚང་བཀའ་ལན།
གྱི་མེད་དགག་ཡིན་པས་སྟོང་ཉིད་དེ་ལ་གཉིས་སྣང་ནུབ་ན་ལྟ་ཅི་སྨོས། དོན་སྤྱིའི་ཚུལ་གྱིས་
མཉམ་པར་བཞག་ཀྱང་མཉམ་གཞག་དེ་ལ་སྟོང་སང་ནམ་མཁའ་ལྟ་བུ་དེ་ཁོ་ན་ཤར་བས་
ཕར་ཕྱིན་གྱི་སྐབས་སུ་ནམ་མཁའ་ལྟ་བུའི་མཉམ་གཞག་སྐྱོང་། ཞེས་པ་དང་། སྔགས་
ཀྱི་བསྐྱེད་རིམ་པའི་འཆི་བ་ཆོས་སྐུ་ལམ་འཁྱེར་ལྟ་བུ་ཐོག་མའི་སྐབས་སུ་སྣོད་བཅུད་སྡུད་
རིམ་དང་བསྟུན་པའི་དམིགས་ཚུལ་གྱི་ཁྱད་པར་དང་། ཡུལ་ཅན་ཡེ་ཤེས་ཀྱི་ཁྱད་པར་འགའ་
རེ་མ་གཏོགས་ཡུལ་ཆོས་ཉིད་མི་འདྲ་བ་མེད་པ་དེ་ལ་དཔྱད་འཇོག་གི་རྩོལ་བས་ཕར་བསྐྱེད་
ནས་བསྐྱངས་པས་མཐར་རྡོ་རྗེའི་ལུས་ལ་གནད་དུ་བསྣུན་པའི་ནང་གི་ཐབས་མཁས་ཀྱི་འཕྲུལ་
ལས་རྫོགས་རིམ་འོད་གསལ་གྱི་སྐབས་སུ་སྟོང་ཉིད་སྣང་ཚུལ་དེ་ལྟར་ཚུར་ཤར་དུ་ཡོད་པས་
དེ་ལྟར་གསུངས་ཀྱི། ཕར་ཕྱིན་དང་སྔགས་ཀྱི་ཆོས་སྐུའི་གཞི་ལམ་འབྲས་གསུམ་གྱི་སྟོང་
ཉིད་སྒོམ་པའི་སྐབས་གང་དུ་ཡང་ནམ་མཁའ་སྒོམ་པར་ཚད་ལྡན་གང་གིས་ཀྱང་མ་གསུངས་
ཤིང་སྟོང་ཉིད་ལ་གཉིས་སྣང་ནུབ་དུས་ཡེ་ཤེས་དེ་ལ་སྟོང་གཞི་གཟུང་འཛིན་ཀུན་རྫོབ་ཀྱི་སྣང་
བ་རང་འགག་ཏུ་སོང་བ་ཡིན་གྱི། ཡེ་ཤེས་དེས་ཀུན་རྫོབ་བཀག་ནས་མེད་པར་རྟོགས་པ་
མ་ཡིན་ནོ། ༈ཡང་ས་རྙིང་བཀའ་འབྲུག་གི་ལྟ་བ་སྟོན་པའི་རྣམ་གཞག་མཁོན་སྟོན་གྱིས་
མཛད་པ་ཞིག་ཡོད་སྐད་ཐོས་ཀྱང་ངེད་ཀྱིས་མ་མཐོང་། ༧ དོན་གྱི་སླད་དུ་མཚན་ནས་
སྨོས་ཏེ་བདག་གི་མཁན་རིན་པོ་ཆེ་སྐྱབས་གཅིག་༧ ཁྲི་ཆེན་རྡོ་རྗེ་འཆང་ཆེན་པོ་དེ་ཉིད་
ཀྱིས་མདོ་སྔགས་ཀྱི་བཤད་སྒྲུབ་གང་གི་སྐབས་སུ་ཡང་ཐུགས་ཀྱི་གཏད་སོ་མཐར་ཐུག་ནི་
ཐབས་ཁྱད་པར་ཅན་གྱིས་ཟིན་པའི་ཞི་སྒོ་གཉིས་སུ་མེད་པའི་སྟོང་པ་རྟེན་འབྲེལ་གྱི་ལམ་བཟང་
ཀླུ་སྒྲུབ་ཡབ་སྲས་ཀྱི་དགོངས་པ་མཐར་ཐུག་རྒྱལ་བ་གཉིས་པ་རྗེ་བཙུན་ཅོང་ཁ་པ་ཆེན་པོ་
འབའ་ཞིག་གིས་ལྷག་མ་མ་ལུས་པར་ཇི་ལྟར་ཡིན་པ་ནི་རྨོངས་ཆེན་བདག་ལྟ་བུས་ཀྱང་རྒྱུ་

ཀེའུ་ཚང་བཀའ་ལན། 
19
མཚན་ཡང་དག་མཐོང་བས་དམ་བཅའ་བརྟན་པོ་འཇོག་ནུས་ཤིག་ཡིན་ཀྱང་དེང་དུས་ཟང་
ཟིང་གི་བགོ་སྐལ་ཁོ་ན་ལ་སྤྱོད་པའི་ཡན་ལག་ཏུ་བླ་མ་ལ་ཆོས་འབྲེལ་འདོགས་ཙམ་བྱེད་པའི་
སློབ་མའི་མིང་འཛིན་རྣམས་ཕྲ་ལ་རྟོགས་དཀའི་ལམ་བཟང་དེར་བཀྲི་བའི་ཐབས་མཁས་
ཀྱི་མཛད་པ་སྣ་ཚོགས་ཤིག་བསྟན་དགོས་པ་བྱུང་བ་ན། རྒྱལ་བའི་བཀའ་ལ་ཡང་གསུང་
ཚོད་དང་། དགོངས་ཚོད་སོ་སོར་བྱེད་པ་ནི་བཀའ་ལ་མ་གུས་པ་མིན་པ་ལྟར། བླ་མའི་
བཀའ་ལ་ཡང་སྒྲས་ཟིན་ཙམ་གྱིས་མ་ཚིམ་པར་ཐུགས་དགོངས་བླངས་ནས་སྒྲུབ་དགོས་པ་
ལ། ད་ལྟ་ནི་རང་གི་འདོད་པའི་ཉོན་མོངས་ཀྱི་གྲོགས་ལྟར་འདུག་ན་བླ་མའི་བཀའ་དགོངས་
པ་ཅན་ཡང་སྒྲ་ཇི་བཞིན་དུ་འཛིན་ཞིང་། འདོད་ཉོན་གྱི་གཉེན་པོར་གསལ་ན་སྒྲ་ཇི་བཞིན་
པའི་བཀའ་ལ་ཡང་མི་སྲིད་པའི་དགོངས་གཞི་སྣ་ཚོགས་བླངས་ནས་བསྟོད་ར་ཡིན་ཁུལ་གྱིས་
བདག་གི་བླ་མ་ཡང་སྔོན་བྱོན་མཁས་གྲུབ་ཚད་ལྡན་རྣམས་ཀྱི་ཕྱོགས་སྔར་གཏོང་བའི་རང་ ་
གཞན་གཉིས་ཕུང་བྱེད་པ་མང་དག་ཞིག་ཡོད་པས་ཁྱེད་ཀྱང་དེ་དག་གི་རྗེས་སུ་མ་འབྲངས་
པར། བདག་གིས་ལབ་ལབ་ཀྱི་རླུང་པོ་བུས་དྲགས་ན། ཕྲག་དོག་གི་མེ་ཆེན་འབར་སྲིད་
པས་སྙིང་གཏམ་དེ་ཙམ་གྱིས་བརྗོད་དོན་མ་ནོར་བར་གོ་ནས་སྒྲུབ་པར་མཛོད་ཅིག །དེ་
ཡང་སྔོན་གྱི་གཞན་ཕྱོགས་ཀྱི་དམ་པ་ཚད་ལྡན་རྣམས་ཀྱིས་ཀྱང་རྗེ་བླ་མའི་ལྟ་སྤྱོད་ཚང་ལ་
མ་ནོར་བ་འདི་ལ་དངོས་སུ་འཇུག་པ་དང་། རྒྱུད་ནས་སྨོན་ལམ་ཚུན་ཆད་འདེབས་ན། རང་
ཅག་ད་ལམ་བཀའ་སྲོལ་འདི་ལ་འབད་པའི་སྐལ་པ་མི་དམན་ཙམ་རྙེད་པའི་དུས་བཟང་ལན་
ཅིག་འདི་ལ། རང་ཡུལ་གྱི་ཚལ་བཞག་ནས། མི་ཡུལ་གྱི་བཙག་ལ་རེ་བའི་དཔེ་དང་། སྡོད་
ས་དཔྲལ་བ་ལ་བྱས་ནས་མིག་ལ་ཐལ་བ་འདེབས་ཟེར་པའི་འཇིག་རྟེན་པའི་ཁ་དཔེ་ལྟར་མ་
སོང་བ་ཞིག་ཅི་ནས་བྱ་དགོས་ཏེ། རྒྱུ་མཚན་ཡང་དག་མ་མཐོང་ཡང་ཕྱོགས་འདིར་མོས་

ཀེའུ་ཚང་བཀའ་ལན། 20
པ་ཙམ་གྱིས་ཀྱང་ཐུབ་པའི་བརྟུལ་ཞུགས་ཀྱི་རྣམ་ཐར་གཙང་ལོད་རང་གཞན་དང་མི་འདྲ་
བ་མངོན་སུམ་དུ་མཐོང་བོ་འདི་གཅིག་པུས་ཤེས་སོ། །དེས་ན་ལྟ་སྤྱོད་རྣམ་དག་ལ་ངེས་
ཤེས་འཚོལ་བའི་ཡན་ལག་ཙམ་དང་། རང་ཕྱོགས་སྒྲུབ་ཅིང་གཞན་ཕྱོགས་འགོག་པ་སོགས་
ཚར་གཅོད་རྗེས་འཛིན་གྱི་སྐབས་སུ་མཁོ་བས་གཞན་ཕྱོགས་ཀུན་གྱི་འདོད་ཚུལ་ལ་མཁས་
པར་བྱེད་པ་ཙམ་རྒྱལ་སྲས་ཀྱི་སྤྱོད་པའི་སྐབས་སུ་མ་བཀག་ཀྱང་། རང་ཅག་བཟང་ངན་
འདོམ་ན་ངན་ཕྱོགས་འཛིན་པའི་བག་ཆགས་ཤས་ཆེ་བའི་རིང་ལ། ། ཚེ་ནི་ཡུན་ཐུང་ཤེས་
བྱའི་རྣམ་གྲངས་མང་། །ཚེ་ཡི་ཚད་ཀྱང་ཇི་ཙམ་མི་ཤེས་པས། །ངང་པས་ཆུ་ལས་འོ་
མ་ལེན་པ་ལྟར། །རང་གི་འདོད་པ་དང་དུ་བླང་བར་བྱ། །ཞེས་ཇོ་བོ་ཆེན་པོས་ཇི་ལྟར་
བཀའ་སྩལ་པ་ལྟར་སྐབས་སུ་བབས་པས་ན་རྣམ་གྲངས་གསོག་པ་དོར་ནས། རྗེ་བླ་མའི་
ལམ་རིམ་ཆེ་ཆུང་སོགས་ལེགས་བཤད་ཕྲ་ཞིབ་རྣམས་དང༌། བཀའ་གདམས་གོང་མའི་
གནད་ལ་འདོམས་པའི་གདམས་ངག་རྣམས་ལམ་སོ་སོའི་ཐད་དུ་གུང་བསྒྲིགས་ནས་དེ་དག་
ལ་ཆིག་སྒྲིལ་གྱིས་ཐོག་མར་གོ་བ་འཚོལ་བ་དང་། བར་དུ་ངེས་པ་འདྲེན་པ། མཐའ་མར་
མྱོང་བ་འདོན་པ་བཅས་ལ་འབད་པས་བློ་སྦྱོང་བའི་ལམ་གྱི་ཉེར་ལེན་དམིགས་རྣམ་སྐྱོང་བ་
དང་། དེ་དག་གི་ལྷན་ཅིག་བྱེད་རྐྱེན་དུ་འགྲོ་ངེས་ཀྱི་དགེ་བའི་བཤེས་གཉེན་མཆོད་ཅིང་
བསྙེན་བཀུར་བ་སོགས་ཞིང་ཁྱད་པར་ཅན་ལ་བརྟེན་པའི་ཚོགས་བསག་དང༌། ལྷག་པར་
ལས་སྒྲིབ་སྦྱོང་བའི་མཆོག་སྡོམ་ཁྲིམས་བླངས་ནས་བཤགས་སྡོམ་གྱིས་ཚུལ་བཞིན་དུ་བསྲུང་
བའི་སྒྲིབ་སྦྱོང་བཅས་གསུམ་སྒྲིལ་དུ་བྱེད་པ་མ་ཚང་ན་ཟབ་པ་དང་རྒྱ་ཆེ་བའི་མན་ངག་ཟབ་
ཟབ་མོ་ཡིན་ཟེར་བ་གཞན་གང་ལ་ཞུགས་ཀྱང་། ཐར་པའི་རིགས་ཀྱི་ནུས་པ་མི་རྒྱས་པས་
འབད་པ་དོན་མེད་དུ་འགྲོ་སྟེ། ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་མན་ངག་ལས། བློ་

ཀེའུ་ཚང་བཀའ་ལན། 
21
སྦྱོང་མེད་ན་རི་མོའི་མར་མེ་འདྲ། །ཚོགས་བསགས་མེད་ན་རླན་མེད་ས་བོན་འདྲ། སྡོམ་
ཁྲིམས་མེད་ན་བདག་མེད་གཏེར་དང་འདྲ། །ཞེས་གསུངས་པ་ལྟར་བྱས་ནས་མི་ཚེ་འདི་
འཁྱོལ་ན་མ་བྱུང་བྱས་ཀྱང་བྱུང་བ་རང་ཡིན་ནོ། །དེ་གསུམ་གྱི་ནང་ནས་ཀྱང་ཐོག་མར་
སྡོམ་ཁྲིམས་ཀྱི་རྐང་ཚུགས་པ་གཙོ། །དེ་ནས་ཚོགས་གསོག་གིས་ཞོར་འཁྱོག་པ་གཙོ། །དེ་
ནས་གོ་བ་ཚུན་ཆད་ཀྱིས་དམིགས་རྣམ་སྐྱོང་བ་རང་གཙོ་བོས། ཉིན་རེ་བཞིན་སྡོམ་ཁྲིམས་
ཀྱི་རྐང་མ་དོར་པའི་ཐོག་ནས། ཞོར་ལ་ཚོགས་གསོག་པ་དང་། ཐར་པར་བགྲོད་པའི་དམིགས་
རྣམ་འཚོལ་བས་དུས་འདའ་བར་བྱེད་པ་ནི། བདག་ཅག་གི་སྟོན་པའི་རྗེས་འཇུག་དགེ་སྦྱོང་
ཀུན་གྱི་འཇུག་པ་གཅིག་པའི་ལས་སུ་བྱ་བ་མདོར་བསྡུས་པ་ཁོ་ནའོ། །བསླུ་བྲིད་མེད་པའི་
དྲང་གཏམ་འདི་རྣ་བར་སོང་ནས། དོན་འདི་ཡིད་ལ་འབབས་པ་བྱུང་ན་ད་ལྟ་ཆེས་ཆེར་
སྙིགས་མའི་དུས་སུ་སོང་བས་ཕྱི་ནང་གི་བར་ཆད་ཤིན་ཏུ་སྟོབས་ཆེ་བས་ན། འཇམ་དཔལ་
གཤིན་རྗེའི་གཤེད་ལ་བརྟེན་ནས་བར་ཆད་བསྲུང་བ་ལ་རྒྱུན་པར་ཤིན་ཏུ་བརྩོམས་པའི་བྱ་
སྟེ། ད་ཡང་ཐོག་མར་བླ་མ་ཡི་དམ་དུ་བསྒོམ་ནས་བསྲུང་བ་དང་། དེ་ནས་རང་ཡི་དམ་
དུ་བསྐྱེད་ནས་བསྲུང་བ་དང་། མཐར་རང་དང་བླ་མ་ཡི་དམ་གསུམ་ངོ་བོ་གཅིག་ཏུ་བལྟས་
ནས་བསྲུང་ཚུལ་རྣམས། བླ་མ་དམ་པ་ཡུན་རིང་དུ་མཉེས་པར་བྱས་ཏེ་ཞལ་ལས་ཤེས་
པར་བྱའོ། ༈ཡང་ལས་འབྲས་དང་ངེས་འབྱུང་བྱང་སེམས་ཡང་དག་ལྟ་བ་རིམ་གཉིས་
པཅས་ཀྱི་ཉམས་ལེན་བྱེད་ཚུལ་བློ་ཚོད་དང་མཐུན་པའི་རྒྱས་བསྡུས་ལ་འཚམ་པ་ཞིག་དགོས་
གསུང་བའི། ལན་ནི་ཤིན་ཏུ་གལ་ཆེ་བས་བདེན་ཡང༌། བདག་ལྟ་བུའི་ཚིག་བཤད་ཀྱིས་
སྔོན་གྱི་མྱོང་ཁྲིད་རྣམས་ཀྱི་སྒོ་འགེགས་པ་ལས་མ་འདས་ཤིང་། ད་ལྟ་རང་ཅག་ལ་ཁྲིད་
ཡིག་རྒྱས་བསྡུས་གང་གིས་ཀྱང་གོ་མི་ཆོད་པ་ནི། ཆོས་ངེས་པར་མྱུར་དུ་བྱེད་དགོས་པའི་

22
ཀེའུ་ཚང་བཀའ་ལན།
རྒྱུ་མཚན་གང་ཡང་མ་བསམས་པར། རྒྱུ་ལས་སླ་ལ་འབྲས་བུ་དོན་ཆེ་བ་ཞིག་འདོད་ནས་
འཇིག་རྟེན་གྱི་ཞོར་ལ་ཆོས་བྱེད་རྩིས་ཀྱི་བློ་ངན་ཧ་མ་གོ་འདིས་རང་ལན་པས་ན། ཐོག་མར་
རེ་ཤིག་གནས་ཁང་བྱི་དོར་བྱས། རྟེན་བཀྲོམ་མཆོད་པ་ཕུལ། །རུང་བའི་སྟན་ལ་འདུག་
ནས། སྐྱབས་གནས་ཀུན་འདུས་ཀྱི་རྩ་བའི་བླ་མ་སྤྱི་གཙུག་ཏུ་གསལ་བཏབ། དེ་ལ་ཡན་
ལག་བདུན་པ་མཎྜལ་དང་བཅས་ཕུལ་ནས། དོན་ཆེན་པོ་གསུམ་དང་། ཅི་བྱས་གང་བྱུང་
ཆོས་འདིའི་གྲོགས་སུ་འགྲོ་བའི་གསོལ་འདེབས་ནན་ཏན་ཤུགས་དྲག་བྱས་ནས་མཚན་སྔགས་
འདོན། བདུད་རྩི་འབེབས་སྦྱངས་བྱེད། དེ་ནས་ཚིག་དོན་དྲན་བཞིན་དུ། །དེང་ནས་བརྩམས་
ཏེ་ཚེ་རབས་ཀུན་ཏུ་བདག། ཞེས་པ་ནས། །བཀའ་བཞིན་སྒྲུབ་པ་ཁོ་ནའི་རྒྱུར་གྱུར་ཅིག
ཅེས་པའི་བར་བཏོན་ནས། བླ་མ་རང་སེམས་ལ་ཐིམ་པས་ཇི་ལྟར་གསོལ་བ་བཏབ་པ་དེ་
ལྟར་དུ་རང་སེས མ་བྱིན་གྱིས་བརླབས་པར་བསམས། དེ་ནས་སྔོན་ཕན་ཆད་སེམས་ཉོན་
མོངས་ཀྱི་དབང་དུ་སོང་བ་འདི་ཁོ་ནས་ལན་འདུག་པས་ན། ད་ཕྱིན་ཆད་སེམས་འདིར་རང་
དབང་དུ་བྱས་ནས་རང་ཡང་བླ་མ་དང་ཆོས་ཀྱི་དབང་དུ་འགྲོ་བ་ཞིག་ཅི་ནས་བྱེད། དེ་ལྟར་
བྱེད་པའི་དམིགས་རྣམ་འདི་ལས་གཞན་དུ་མི་གཏོང་བར་བྱའོ་སྙམ་དུ་འཕེན་པ་དྲག་པོ་བཏང་
ནས། རྩ་བའི་བླ་མ་ལ་ཆོས་འབྲེལ་དངོས་ཐོབ་ཀྱི་བླ་མ་རྣམས་ཀྱིས་བསྐོར་བ་མདུན་དུ་གསལ་
བཏབ་ཀྱང་རུང་མ་བཏབ་ཀྱང་རུང་། གང་ལྟར་ཡང་ད་བར་དགེ་བའི་བཤེས་གཉེན་ཚུལ་
བཞིན་དུ་མ་བསྟེན་པར་བག་མེད་དུ་ལུས་པ་དང༌། བསྟེན་ཚུལ་ལོག་པའི་ཉེས་དམིགས་
རང་གཞན་ཀུན་ལ་བྱུང་དང་འབྱུང་འགྱུར་གྱིས་བསྡུས་པ་རྣམས་ཐུན་མཚམས་སུ་བལྟ་རྟོག་
བྱས་པ་ལྟར་མ་བརྗེད་པར་བསམས་པས། སྔར་གྱི་བསམ་སྤྱོད་རྒྱུ་འབྲས་ལ་འཇིགས་པ་
ནང་ནས་སྐྱེས་པས་ཕྱིན་ཆད་དེ་ལྟར་མི་བྱེད་པའི་སྡོམ་སེམས་བརྟན་པོ་བྱ། དེ་ནས་ཚུལ་

ཀེའུ་ཚང་བཀའ་ལན། 
23
བཞིན་བསྟེན་པའི་ཕན་ཡོན་སངས་རྒྱས་ལ་ཐུག་གི་བར་རང་གཞན་ཀུན་ལ་འདི་དང་ཕྱི་མས་
བསྡུས་པ་རྣམས། བཀའ་གདམས་གོང་མའི་ཆོས་འབྱུང་ལ་སོགས་པ་ནས་འབྱུང་བ་ལྟར་
ལེགས་པར་བསམས་པས་ཡིད་སྨོན་ནས། ད་དེ་བཏང་སྙོམས་སུ་སྡོད་པ་དང་། ཆོས་ལྟར་
བཅོས་པ་གཞན་རྣམས་ཀྱང་དོར་ནས། འདི་ཕྱིའི་བདེ་ལེགས་ཀྱི་རྟེན་འབྲེལ་ཐམས་ཅད་
འགྲིག་པའི་སྒོ་གཅིག་པུ་ལམ་ཀྱི་རྩ་བ་བཤེས་གཉེན་ཚུལ་བཞིན་དུ་བསྟེན་པ་འདི་ཁོ་ན་ལ་ནུས་
ཚད་ཀྱིས་འབད་པར་བྱའོ་སྙམ་དུ་བསམས། དེ་ལྟར་བསྟེན་འདོད་རྣལ་མ་སྐྱེས་པ་ན་བསྟེན་
ཚུལ་ལ་མ་འཕྱུགས་པ་གལ་ཆེ་བས། བསྟེན་ཚུལ་གྱི་ངོ་བོ་དད་གུས་ཀྱིས་མཉེས་པར་བྱེད་
པ་ཁོ་ནར་གོ་བར་བྱས་ནས། བདག་གི་རྩ་བའི་བླ་མ་འདི་ལ། བདག་ལྟ་བུའི་མཐོང་ཚོད་
ལ་ཡང་གང་བྱུང་ལ་ཡོན་ཏན་དུ་མིང་བཏགས་པ་ཙམ་མ་ཡིན་པར་མང་དུ་ཐོས་ནས་ཚུལ་
བཞིན་བསྒྲུབ་པ་བསླབ་པ་གསུམ་དང༌། རང་འདོད་མེད་ཅིང་ཐབས་མཁས་པ་ལ་སོགས་
པ་ཐེག་པ་དམན་མཆོག་གི་སྡེ་སྣོད་ནས་བཤད་པའི་ཡོན་ཏན་གྱི་ཁྱད་པར་འདི་དང་འདི་ལྟ་
བུ་ཡོད་ཨང་སྙམ་དུ་དྲན་པར་བྱས་པས། བླ་མ་ཁོང་ད་ཕར་ཞོག་ཁོང་ལ་དགའ་བཞིན་འཁོར་
བ་རྣམས་ཀྱང་སྐལ་བ་མི་དམན་སྙམ་དུ་སེམས་དང་པོའི་རྣམ་པ་ཅན་གྱི་དད་པ་སྤོ་སིང་བ་
རེ་བསྐྱེད་པར་བྱ། དེ་ལྟར་བླ་མ་དེ་ཡོན་ཏན་གྱིས་ཁྱད་པར་དུ་འཕགས་པ་ཞིག་ཡིན་ཀྱང་།
བདག་ལ་དེ་ཙམ་གྱིས་དངོས་སུ་ཕན་ཐོགས་གང་ཡང་མེད་སྙམ་ན་གུས་པ་ཆེན་པོས་མཉེས་
པར་བྱེད་པ་མི་འབྱུང་བས། བདག་གི་བླ་མ་འདིས་བདག་ལ་རེ་ལྟོས་མེད་བཞིན་ཞལ་བསྟན།
གསུང་བྱོན། ཐུགས་རྗེས་གཟིགས་ཤིང་ཟང་ཟིང་གིས་བསྡུས་ནས། ཆོས་ཀྱིས་ཚིམ་པར་
མཛད་པ་ལས་སེམས་བྱིན་གྱིས་བརླབས་ཏེ་བདེ་བ་སྒྲུབ་ཅིང་སྡུག་བསྔལ་སེལ་ཚུལ་ལ་མ་
རྨོངས་པས་ཕྲལ་དུ་བདེ་བ་དང་། ཕུགས་སུ་ཕན་པ་འདི་ལྟར་མཛད་ཅིང་མཛད་པར་འགྱུར་

ཀེའུ་ཚང་བཀའ་ལན། 24
བའི་བཀའ་དྲིན་ཅན་ནོ་སྙམ་དུ་སྒོ་སྣ་ཚོགས་ནས་ནན་ཏན་གྱིས་བསམས་པས། བླ་མའི་
ཕྱོགས་སུ་ལུས་སྲོག་གཏོང་ཕོད་ཀྱི་གུས་པ་ཆེན་པོ་སྐྱེས་ནས་བཀའ་དྲིན་བསབ་འདོད་ཀྱིས་
སྦྱོར་བ་སྔར་དང་མི་འདྲ་བའི་ཅི་ཡོད་ཀྱི་ཟང་ཟིང་འབུལ། ཅི་ནུས་ཀྱི་བཀུར་སྟི་ཞུ། ཁྱད་
པར་ཅི་གསུང་དང་དུ་བླངས་ནས་སྒྲུབ་པས་དུས་འདའ་བར་བྱས་ཏེ་བདག་གཅིག་པུས་ཐུགས་
བཞེད་མ་ལུས་པ་བསྐོང་བར་བྱའོ་སྙམ་དུ་བསམས། དེ་ནས་བླ་མ་རྣམས་མདུན་དུ་གསལ་
བཏབ་ཡོད་ན་གཞན་རྣམས་གཙོ་བོ་ལ་བསྟིམས། གཙོ་བོ་ཡང་རང་ལ་ཐིམ་པས་རྒྱུད་བྱིན་ .
གྱིས་བརླབ་པར་བསམས། ཡང་ན་འུབ་ཀྱིས་རང་ལ་བསྟིམས་ཀྱང་རུང་། དེ་ལྟར་བཤེས་
གཉེན་བསྟེན་ནས་ལམ་ལ་བློ་སྦྱང་བར་བྱེད་པ་ལ་དེ་གཉིས་ཀྱི་བར་དེར་སྒྲུབ་པ་ལ་ནང་ནས་
བསྐུལ་བའི་བློ་འདི་མེད་ཐབས་མེད་པས་དལ་འབྱོར་བསམས་པར་བྱ་སྟེ། དེ་ཡང་བདག་
ད་ལམ་དམྱལ་བ་སོགས་ངན་སོང་གསུམ་དང་ལྷ་ཚེ་རིང་པོ་བཅས་མི་མ་ཡིན་པའི་མི་ཁོམ་
པ་བཞི་དང་། མིར་སྐྱེས་ཀྱང་བླང་དོར་ཤེས་པར་མི་ནུས་པ་མཐའ་འཁོབ་པ་དང་། དབང་
པོ་མ་ཚང་བ་དང་། རྒྱལ་བའི་བཀའ་མེད་པ་བཅས་གསུམ་དང་། བླང་དོར་ཤེས་པར་
ནུས་ཀྱང་ཆོས་ལ་མི་མོས་པ་ལོག་ལྟ་ཅན་ཏེ་མིའི་མི་ཁོམ་པ་བཞི་བཅས་མི་ཁོམ་པ་བརྒྱད་
དང་བྲལ་ཞིང་། རང་གཞན་གྱི་འབྱོར་པ་བཅུ་ལས་སངས་རྒྱས་བྱོན་པ་ཙམ་མ་གཏོགས་
གཞན་རྣམས་དངོས་དང་རྗེས་མཐུན་ཅི་རིགས་པའི་སྒོ་ནས་ཚང་བའི་དལ་འབྱོར་གྱི་ལུས་
རྟེན་ཐོབ་པར་ངོས་བཟུང་ནས། རྟེན་འདིས་གནས་སྐབས་མངོན་མཐོ་དང་། མཐར་ཐུག་
ངེས་ལེགས་ཀྱི་ཡོན་ཏན་སྤྱི་དང་བྱེ་བྲག་གང་ཡང་སྒྲུབ་ནུས་པ་ལྟར་ལུས་རྟེན་གཞན་གྱིས་
མི་ནུས་པས་ཤིན་ཏུ་དོན་ཆེ་བ་བསྒོམ། འདི་འདྲ་ཕྱིན་ཆད་རྒྱུའི་སྒོ་ནས་རྙེད་དཀའ་བ་ནི།
སྤྱིར་བདེ་འགྲོ་ཙམ་ཞིག་ཐོབ་པ་ལ་ཡང་ཚུལ་ཁྲིམས་ལ་སོགས་པའི་དགེ་བ་རྣམ་དག་སྣ་གཅིག་

ཀེའུ་ཚང་བཀའ་ལན། 
25
བྱེད་དགོས་པ་དང་ཁྱད་པར་དུ་དལ་འབྱོར་ཚང་བ་ཐོབ་པ་ལ་ཚུལ་ཁྲིམས་རྣམ་པར་དག་པས་
གཞི་བཟུང་། སྦྱིན་པ་ལ་སོགས་པས་གྲོགས་བྱས། སྨོན་ལམ་དྲི་མ་མེད་པས་མཚམས་
སྦྱོར་བ་སོགས་དགེ་རྩ་མང་པོ་ཞིག་དགོས་ན་རྒྱུ་དེ་ལྟ་བུ་སྒྲུབ་པ་ཡང་ཤིན་ཏུ་ཉུང་བར་སྣང་
བས། དེ་ལ་དཔགས་ནས་འབྲས་བུ་བདེ་འགྲོའི་རྟེན་སྤྱི་དང་ཁྱད་པར་བརྙེད་དཀའ་བར་
བསམས་པའོ། །འབྲས་བུའི་སྒོ་ནས་རྙེད་དཀའ་བ་ནི། རིགས་མི་མཐུན་ངན་འགྲོ་རྣམས་
ལ་ལྟོས་ཏེ་བདེ་འགྲོ་ཙམ་ཡང་སྲིད་མཐར་སྣང་བས། རིགས་མཐུན་བདེ་འགྲོ་ལ་ལྟོས་ཏེ་
ཡང་དལ་བ་ཁྱད་པར་ཅན་ནི་ཆེས་དཀོན་པར་སྒོམ་པའོ། ། ཡང་རང་གཞན་ཐམས་ཅད་
ཀྱི་ཆོས་སྒྲུབ་དགོས་ཏེ། བདེ་བ་སྒྲུབ་པ་དང་སྡུག་བསྔལ་སེལ་བ་དམ་པའི་ཆོས་ཁོ་ན་ལ་
རག་ལས་པའི་ཕྱིར། སྒྲུབ་ནུས་པ་ནི་ཕྱིའི་རྐྱེན་བཤེས་གཉེན་དང་། ནང་གི་རྐྱེན་དལ་འབྱོར་
དང་ལྡན་པའི་ཕྱིར། དེ་ཡང་ཚེ་འདིར་སྒྲུབ་དགོས་པ་ནི། སྐྱེ་བ་གཞན་དུ་དལ་འབྱོར་རྙེད་
དཀའ་བའི་ཕྱིར། ད་ལྟ་ཉིད་ནས་སྒྲུབ་དགོས་པ་ནི་ནམ་འཆི་ལ་ངེས་པ་མེད་པའི་ཕྱིར་སྙམ་
དུ་ཚིག་བཏོན་པ་ཙམ་མིན་པར་དོན་རང་ཐོག་ཏུ་སྦྱར་ནས་བསམས། མདོར་ན་བདག་ཐོག་
མེད་ནས་ད་བར་དང་ཁྱད་པར་དུ་རང་གི་མངོན་སུམ་དུ་ངེས་པའི་མི་ཚེ་འདིར་ཡང་ད་ལྟའི་
བདེ་བ་བསྒྲུབ་ཅིང་སྡུག་བསྔལ་སེལ་ཚུལ་འདི་ལ་རྟག་ཏུ་འབད་ལུགས་ལ་དཔགས་ན། ད་
ཚོད་མ་མཐའ་ཡང་སྡུག་བསྔལ་གྱི་ཆ་གཅིག་གཏན་དུ་ཁེགས་པའི་བདེ་བ་ཡིད་ཚིམ་པ་བློ་ .
གཏད་ཐུབ་པ་ཞིག་མངོན་དུ་གྱུར་དགོས་ཚོད་ལ། ཇི་ཙམ་གྱིས་བདེ་བས་དབེན་ཞིང་། སྡུག་
བསྔལ་སྤུངས་པ་བཞིན་དུ་བྱུང་བ་དང་འབྱུང་བར་འགྱུར་བ་ལས་མ་འདས་པས། ད་དེ་
ཕྱུགས་ཀྱིས་སྒྲུབ་ཀྱང་མི་དཀའ་བའི་བསམ་སྤྱོད་འདི་བཞག་པའི་ཆོས་རྣམ་དག་ཞིག་ཅི་ནས་
བྱེད་དགོས་པར་འདུག དེ་ཡང་ད་རེས་སྟབས་ལེགས་ཀྱིས་བྱིན་རླབས་ཅན་གྱི་བླ་མ་དང་

ཀེའུ་ཚང་བཀའ་ལན། 26
མཇལ། རང་གི་བླང་དོར་བསླབས་ནས་ཤེས་ཚོད་གཅིག་འབད་པས་སྒྲུབ་ན་ངེས་པར་འགྲུབ་
པའི་ཕྱི་ནང་གི་མཐུན་རྐྱེན་འཛོམས་པའི་རྟེན་འདིར་མ་འབད་ན། བདག་གིས་སྔོན་ཕན་
ཆད་བླངས་པའི་ལུས་ཀྱི་ཕུད་ལྟ་བུ་ནི་ད་རེས་ཀྱི་ལུས་རྟེན་འདི་ཡིན་ལ། འདི་ལ་ཡང་། དགེ་
བའི་ཕྱོགས་ལ་རང་གིས་རྣམ་དག་བྱས་པ་ཕར་ཞོག གཞན་གྱིས་མཛད་པ་ལ་རྗེས་སུ་ཡི་
རང་ཙམ་ཡང་ཤིན་ཏུ་དཀོན་ཞིང་། མི་དགེ་བའི་ཕྱོགས་ལ་ནི་སེམས་ལུང་མ་བསྟན་དུ་ཞོག་
ལོང་ཙམ་ཡང་མེད་པར་སྡིག་ལྟུང་ཐམས་ཅད་ཀྱི་གྲངས་མ་ལོང་དོག་ལྟ་བུར་སྡོམས་གསུམ་
ཚུན་ཆད་བླངས་ནས་འཛེམ་པ་མེད་པར་རྟག་ཏུ་འཇུག་པའི་རྒྱུན་འདི་དག་གི་སྒོ་ནས་བསམས་
ན་ཕྱིན་ཆད་དལ་འབྱོར་གྱི་མིང་ཙམ་ཐོས་པ་ཡང་རྙེད་དཀའ་བར་གསུངས་པ་ལ་ཡིད་ཆེས་
ཏེ་ད་ལྟ་བདག་གིས་མཐོང་བའི་དུད་འགྲོ་དང་མི་ལ་ཡང་གྲངས་མང་ཉུང་འདི་ལྟར་འདུག་
པས་སོ་སྙམ་དུ་འབྲས་བུའི་སྒོ་ནས་བསམས་པས་རྒྱུ་ལ་ཡིད་ཆེས་བསྐྱེད། མདོ་དང་བསྟན་
བཅོས་ནས་གསུངས་པ་ནི་དལ་འབྱོར་རྙེད་དཀའི་དཔེ་ཆོས་ཀྱིས་ཀྱང་ངེས་པ་དྲངས་ཏེ། དམ་
ཆོས་ཕྱི་མའི་སྨོན་ལམ་གྱི་ཡུལ་ཙམ་དུ་ཞོག་ཐེབས་མེད་པར་མཐོང་ནས་ཚེ་འདིར་བྱེད་པར་
ཐག་བཅད། དེ་ཡང་བདག་ལ་དེ་རིང་མི་འཆི་བའི་བློ་རྩེ་གཏོད་ས་གང་འདུག་བཙལ་བ་
ན། རྒྱུ་མཚན་མི་དགོས་པར་རང་གིས་དེ་ལྟར་སྦད་ཀྱིས་ཐག་གཅོད་པའམ། ཅུང་དྲག་
ན་དེ་རིང་རང་སྐྱོན་མེད་དམ་སྙམ་དུ་རྨོངས་ཚོད་བྱེད་པའི་བློ་ངན་བདུད་ཀྱིས་བྱིན་པའི་སྙིང་
སྟོབས་དེ་མ་གཏོགས་ནི་མེད་ལ། དེས་ནི་བདག་འཆི་མལ་དུ་ཚུད་དུས་ཀྱང་བསླུ་བར་བྱེད་
མྱུར་དུ་འཆི་ངེས་ཡིན་པ་ལ་དངོས་ཀུན་མྱུར་བའི་རང་བཞིན་དང་བདག་ཉིད་འཆི་བའི་རང་
བཞིན་གཉིས་ཚོགས་ཡིན་པ་སོགས་རྒྱུ་མཚན་ཡང་དག་པ་སོ་སྐྱེ་ཐ་མལ་པས་རང་ཐོག་ཏུ་
མངོན་དུ་གྱུར་ནས་ཟློག་ཐབས་མེད་དུས་མ་གཏོགས་ཡིད་མི་ཆེས་པའི་གནས་བསམ་གྱིས་

ཀེའུ་ཚང་བཀའ་ལན། 
27
མི་ཁྱབ་པ་བརྗོད་ཀྱི་མི་ལང་བ་ཞིག་ཡོད་པ་རྣམས་བསམས་པས་དམ་ཆོས་འཕེན་པའི་ངང་
དུ་མ་ལུས་པར་ད་ལྟ་ཉིད་ནས་བྱེད་པར་བློ་ཐག་བཅད། ད་ལྟར་བྱེད་རྒྱུའི་ཆོས་དང་བྱེད་
ཚུལ་ཡང་ཐོག་མ་ཉིད་ནས་དམ་པ་རྣམས་ཀྱིས་མཛད་པ་འདྲ་བ་ཚང་ལ་མ་ནོར་བ་བསམ་
མ་ཐག་ནས་འགྲུབ་པ་དེ་འདྲ་ཡིད་ལ་སྨོན་ནས་སྒྲུབ་དགོས་ཀྱང་། ཇི་བཞིན་མི་འབྱུང་བས་
ཡིད་ཞུམ་ནས་ཆོས་ཀྱི་ཕྱོགས་ལ་མི་ཤེས་མི་ནུས་པའི་ཁག་འདོགས་མང་པོ་མི་འཚལ་བར།
བསམ་པ་འཇིག་རྟེན་ལ་སྐྱོན་དུ་བལྟ་བའི་ཙམ་དང་། སྦྱོར་བ་སྡོད་ཚུགས་པ་སོགས་རང་
གིས་གང་ཤེས་གང་ནུས་ཀྱིས་སྐྱབས་སུ་སོང་ནས་དེའི་བསླབ་བྱ་ལ་སློབ་པ་ནས་འགོ་བརྩམས་
ཏེ་གེགས་སེལ་བོགས་འདོན་ལ་མཁས་པར་བྱས་པས་ཡང་བསྐྱེད་བདེན་ནས་མཐར་སྐྱེལ་
བར་བྱའོ་སྙམ་དུ་བསམས། དེ་ནས་ཐུན་མཐར་འདིས་མཚོན་དགེ་རྩ་རྣམས་གཅིག་ཏུ་སྡོམ་
པའི་མཐུ་ལས། རང་གཞན་ཐམས་ཅད་རྟག་ཏུ་ཐེག་པ་ཆེན་པོའི་དགེ་བའི་བཤེས་གཉེན་
གྱིས་རྗེས་སུ་བཟུང་སྟེ། རྒྱལ་བའི་དམ་ཆོས་མ་ལུས་པ་རྒྱལ་བའི་དགོངས་པ་བཞིན་དུ་འཛིན་
པའི་སྒོ་ནས་ར་མྱུར་དུ་དུ་ས་སངས་རྒྱ་བར་གྱུར་ཅིག་སྙམ་དུ། ལམ་རིམ་སྨོན་ལམ་བཏོན་ནས་
བསྔོ་སྨོན་བྱའོ། །དེ་ནས་ཐུན་མཚམས་སུ་ཡང་ཐུན་གྱི་བསམ་པ་ལས་མ་གཡོས་པའི་ངང་
ནས། དབང་པའི་སྒོ་བསྲུང་སྡོམ་ལ་མཁས་ཤིང་བརྩོན་པར་བྱས་ཏེ། བག་མེད་སྐྱིད་བདེ་
བའི་གྲོགས་ཀྱི་བསམ་སྤྱོད་དང་མི་བསྟུན་པར། འདིའི་གཞུང་དང༌། གདམས་ངག་རྣམས་
ལ་བལྟ་རྟོག་ནན་གྱིས་བཅུག་ན། ཐུན་ལས་ཀྱང་ཐུན་མཚམས་སུ་བློའི་ཁུལ་ཆེ་བར་གསུང་
འདུག་པས། མིག་ཚུམ་ཚུམ་དང་། སྔགས་འདོན་འདོན་དང་། ལྷ་སྒོམ་སྒོམ་ཙམ་ལ་
དགེ་སྦྱོང་དང་ཐུགས་དམ་དུ་མ་འཁྲུལ་བར་ཅི་བྱས་ཉོན་མོངས་དང་རང་འདོད་ཀྱི་གཉེན་
པོར་འགྲོ་བའི་ཐབས་གང་ཟབ་ལ་འབད་པར་བྱའོ། །འདི་ནི་བདག་ཅག་ཆོས་ལ་མོས་ཙམ་

ཀེའུ་ཚང་བཀའ་ལན། 28
རྣམས་ལ་ཕན་དུ་རེ་ནས་བདེ་ལེགས་ཀུན་གྱི་འབྱུང་གནས་གཅིག་པུ་ཚད་ལྡན་གྱི་བླ་མ་བསྟེན་
ནས་དམ་པའི་ཆོས་ལ་ནང་ནས་བསྐུལ་བའི་ཐབས་ཙམ་ཞིག་ཟུར་བཀོལ་དུ་བྱས་པ་ཡིན་གྱི།
ལམ་དངོས་གཞི་རྣམས་སྡུས་སྡུས་ནས་བསྐྱངས་ན། ད་ལྟའི་སྐྱབས་སེམས་ལྟར་ཁ་ཏོན་
དང་དམ་བཅའ་ཙམ་མ་གཏོགས་རྒྱུ་མཚན་མཐོང་བའི་ཡིད་ཁུལ་ངེས་མི་འབྱུང་་བསབས་མ་
འགྱངས་པར་བདེ་ལམ། མྱུར་ལམ། ཞོལ་ལུང་རྣམས་གང་རིགས་ལ་བརྟེན་ནས་རང་
སེམས་ལམ་མཆོག་ཚང་ལ་མ་ནོར་བ་ལ་རིམ་གྱིས་ངེས་པར་འཁྲིད་པར་ཞུ། དེ་དག་གི་
ཚེ་ཡང་། དཔེ་ཆོས་ལས། །སྐྱུ་སྐྱུ་ཟ་ཟབ་པ་ཡང་གལ་ཆེ་སྟེ། དེ་བས་ཀྱང་སྐྱུ་རྩ་ལ་ཟབ་པ་
གལ་ཆེ་གསུང་བ་ལྟར། རང་ཅག་དམྱལ་བར་སྐྱེ་ཁ་མ་ཞིག་གིས། སངས་རྒྱུ་ཁ་མའི་ཆོས་
ཞིག་བྱེད་པ་ནི། མགྱོགས་པོ་འདོད་ནས་མགྱོགས་ལུགས་མ་ཤེས་པས་གང་ལས་ཀྱང་འགོར་
བར་འགྱུར་བས། ལམ་གྱི་གོ་རིམ་ལ་གཅེས་པ་གལ་ཆེའོ། ཝཡང་། ན་རོ་མཁའ་སྤྱོད་
མའི་སྒྲུབ་སྐོར་སིནྡྷ་རའི་རྫས། ཤིང་ལང་ཀ་ལི་ཞེས་པར་འཇུག་གསུང་བའི་ཤིང་དེ་གང་
ཡིན་ལགས་གསུང་བར། ཞལན་ནི་ལང་ཀ་ལི་ཡ་ཞེས་བྱ་བའི་ཤིང་སྦུབས་ཅན་ཞིག་བལ་
པོའི་ཕྱོགས་སུ་འབྱུང་བས་དེ་ཡིན་འདུག །དེ་མ་རྙེད་ན་ངོ་རྒོད་པའི་སྦུབས་ཀྱིས་བྱ་གསུང་
བ། དེ་ནི་ཐང་ཁྲོམ་ནག་པོའི་རྐང་ཡིན་ཞེས་བདག་གི་བླ་མས་གསུངས། ལྟཡང་ལྷག་དོན་
དགེ་རྩ་འཕེལ་ཆེ་བ། སྟོབས་ཆེ་བ། འགྱུར་ཆེ་བའི་ཐབས་བསྔོ་བ་དང་རྒྱས་འདེབས་ལས་
ལྷག་པ་ཡོད་མེད་དང་། ཡོད་ན་གང་འདྲ་ཡོད། དེ་ཁའི་ནང་དུ་འདུས་ན་རྒྱས་འདེབས་
བྱེད་ཚུལ་གསལ་པོ་མཁྱེན་གསུང་བར། ཞལན་ནི་དགེ་རྩ་འཕེལ་ཆེ་ཐབས་ནི་རྗེས་སུ་ཡི་
རང་བྱེད་པ་དེ་ཁ་ཡིན། སྟོབས་ཆེ་ཐབས་ནི། རྟག་ཏུ་བྱེད་པ་དང༌། འདུན་པ་དྲག་པོས་
བྱེད་པ་དང་། རང་གི་མི་མཐུན་ཕྱོགས་མེད་བཞིན་དུ་བྱེད་པ་དང་། ཡོན་ཏན་གྱི་ཞིང་

ཀེའུ་ཚང་བཀའ་ལན། 
29
ལ་བྱེད་པ་དང་། གཙོ་བོའི་ཞིང་ལ་བྱེད་པ་རྣམས་ཡིན། འགྱུར་བའི་ཐབས་ནི་བདག་ཅག་
གི་སྟོན་པའི་དུས་ཆེན་རྣམས་དང་། དུས་བཟང་དང་། ཉི་ཟླ་གཟས་བཟུང་གི་དུས་སུ་དགེ་
བ་བྱེད་པ་ལྟ་བུའོ། །དགེ་རྩ་ཕུལ་བྱུང་དུ་བྱེད་པ་དང་། མི་ཟད་པར་བྱེད་པའི་ཐབས་ནི།
རྫོགས་བྱང་དུ་བསྔོ་བ་དང་། མི་མཐུན་ཕྱོགས་ཀྱི་མི་འཇོམས་པའི་ཐབས་ནི། སྟོང་ཉིད་
སྒོམ་པ་ཡིན་པས། བསྔོ་བ་དང་། ལྟ་བའི་རྒྱས་འདེབས་ནི། དགེ་རྩ་དེ་ཐོག་མར་བྱང་
ཆུབ་ཀྱི་སེམས་ཀྱིས་རྫོགས་བྱང་ཐོབ་ཕྱིར་དུ་བྱས་པ་ལྟར་མཇུག་ཏུ་ཡང་དེ་མ་ཐག་དེ་ལྟར་
བསྔོ་བ་དང་། དགེ་བ་དེ་དང་། དེ་བྱེད་ཡུལ་དང་། བྱེད་པ་པོ་རང་དང་བཅས་འཁོར་
གསུམ་རང་བཞིན་གྱིས་མེད་པར་སྒོམ་པ་ལས་མ་འདས་པས། དུས་རྒྱུན་དལ་སྐབས་ངེས་
འབྱུང་བྱང་སེམས་ཡང་དག་པའི་ལྟ་བ་བཅས་ལ་གོ་བ་བཙལ་ནས་མྱོང་བ་འདོན་ལུགས་མ་
ཤེས་ན། དམིགས་བསལ་གང་དུ་ཡང་གུ་དོག་དོག་ལས་མི་འབྱུང་ངོ་། ལཡང་། ད་ལྟའི་
ཀུན་རྫོབ་རྣམས་འཁྲུལ་སྣང་ཡིན་པ་དང་། བར་དོའི་འཁྲུལ་སྣང་དང་དམྱལ་བའི་འཁྲུལ་
སྣང་རྣམས་ལ་ཁྱད་པར་ཅི་ཡོད་གསུང་པར། ལྷལན་ནི་དེ་ཐམས་ཅད་རྟོག་པ་འཁྲུལ་ཤེས་
ཀྱི་སྣང་བ་ཡིན་པ་ནི་འདྲ། ཕྱི་མ་གཉིས་ལས་ཀྱི་འཁྲུལ་སྣང་ཤས་ཆེ་བ་ཡིན་འདུག ཐལ་
འགྱུར་བའི་ལུགས་མཆོག་འདིར། འཁྲུལ་སྣང་ཡིན་པས་མེད་སར་མ་བསྐྱལ་བར་ཡོད་
གོས་ཆོད་པས་དེ་རྣམས་ལ་དམིགས་པའི་འདོར་ལེན་མ་ཉམས་པར་མཛོད། ༈ཡང་སངས་
རྒྱས་ཀྱི་སྤྲུལ་པའི་སེམས་ཅན་དང་། སོ་སྐྱེ་ཡོད་མེད། ཡོད་ན་དེ་དག་ལས་ཉོན་གྱིས་ངན་
སོང་དུ་སྐྱེ་བ་ཡོད་མེད། དེ་དག་སེམས་ཅན་དང་། སོ་སྐྱེ་ཡིན་མིན་གསུང་བར། ལྟལན་
ནི་སྤྲུལ་པ་པོ་དང་སྤྲུལ་གཞི་སྤྲུལ་པ་དང་བཅས་ཚང་མ་སངས་རྒྱས་ཡིན་པ་བདག་ཅག་གི་
སྟོན་པ་ལྟ་བུ་རྣམས་སྤྲུལ་པ་དང་སྤྲུལ་སྐུ་གཉིས་ཀ་ཡིན། སྤྲུལ་པ་པོ་སངས་རྒྱས་ཀྱིས་སྤྲུལ་

ཀེའུ་ཚང་བཀའ་ལན། 30
གཞི་སེམས་ཅན་དང་ས་རྡོ་ལ་སོགས་པ་རྣམས་ཁྱི་ཕག་ལ་སོགས་པར་སྤྲུལ་པ་ལ། སངས་
རྒྱས་ཀྱི་སྤྲུལ་པའི་ཁྱི་དང་ཕག་པ་ཞེས་མིང་སྣང་ཚོད་དང་མཐུན་པར་བརྟགས་པ་རྣམས་ནི་
སངས་རྒྱས་ཀྱི་སྤྲུལ་པ་ཡིན་ཡང་། སྤྲུལ་སྐུ་དང་སངས་རྒྱས་ནི་མ་ཡིན་པས། དེ་རྣམས་
གང་ཟག་ཡིན་མིན་ལ་སོགས་པ་སྤྲུལ་གཞིའི་ཕྱོགས་གཙོ་ཆེ་བར་བྱས་ནས། དོན་དུ་སངས་
རྒྱས་ཀྱི་སྤྲུལ་པ་ལ་དག་མ་དག་གི་སྣོད་བཅུད་ཐམས་ཅད་ཡོད་པར་འཇོག འོན་ཀྱང་སངས་
རྒྱས་གྱིས་རྡོ་ཁྱིར་སྤྲུལ་པ་དེ་རྡོ་དང་ཁྱི་གཉིས་གང་ཡང་མ་ཡིན་ཀྱང་། དེ་གཟུགས་ཀྱི་སྐྱེ་
མཆེད་དུ་བཞག་ཆོག་གམ་སྙམ། ཞིབ་པར་དེའི་ཐད་ཀྱི་མཛོད་དང་། དབུ་ཕར་ལ་གཟིགས་
པར་ཞུ། ༈ཡང་ཕྱི་རོལ་པ་མངོས་ཤེས་ཅན་རྣམས་ཀྱིས། རང་གི་སྟོན་པ་སྐྱོན་ཅན་དང་།
སངས་རྒྱས་སྐྱོན་མེད་དུ་སྒྲུབ་མི་ནུས་པ་མ་ཡིན་ཀྱང་། གནས་སྐབས་ལས་དང་ལོག་ལྟས་
སྒྲིབ་པ་ཡིན། ཡང་ཕྱི་རོལ་པ་ལ་ཁོ་རང་ལུགས་ཀྱི་སྡོམ་ལྡན་ནི་ཡོད། ཡང་ཚོགས་ལམ་
འབྲིང་ཐོབ་ནས་ལམ་འོག་མར་མི་ལྟུང་བ་དེ་ཁ་ཡིན། དགེ་སྦྱོར་ཚུལ་གྱི་འབྲས་བུ་ཐོབ་ནས།
སྐོར་སྒྲིབ་ཀྱིས་མི་གནོད་པ་ཡིན། འདུལ་བ་ནས་བསམ་སྤྱོད་མཐོ་དམན་གྱིས་བསོད་སྙོམས་
ལ་ལོངས་སྤྱོད་ཚུལ་ལྔ་གསུངས་པའི། དང་པོ་གཉིས་རང་ཅག་ལ་རེ་ཤིག་མི་འབྱུང་ཡང་།
བཞི་པ་དང་ལྔ་པ་ལ་མ་ལྷུང་བར་བྱས་ནས། གསུམ་པ་རྗེས་སུ་གནང་བའི་ཚུལ་གྱིས་ལོངས་
སྤྱོད་པ་ལ་གནས་པ་ཞིག་ངེས་པར་བྱེད་དགོས་ཤིང༌། དེ་ལ་ཐབས་གཞན་འགྲོ་ས་མེད་པས་
མ་མཐའ་རང་རྒྱུད་ལ་ཕམ་པས་མ་གོས་ཤིང་། དེ་མན་ཆད་ཀྱི་ལྟུང་བ་རྣམས་ལ་ཚུལ་བཞིན་
དུ་འཛེམ་པའི་ཚུལ་ཁྲིམས་དག་ཅིང་། ལམ་འཚོལ་བ་ལ་བརྩོན་པར་བྱའོ། ༈ཡང་སྟོང་
ཉིད་མངོན་སུམ་དུ་རྟོགས་ན་སྐྱེ་བ་འཕོས་ཀྱང་སྟོང་ཉིད་བརྗེད་པར་མི་འགྱུར་ལགས། ཡང་
དམྱལ་བའི་བསྲུང་མ་རྣམས་བྱེ་མདོ་གཉིས་ཀྱིས་རིམ་པ་ལྟར་གང་ཟག་ཡིན་མིན་དུ་འདོད་

ཀེའུ་ཚང་བཀའ་ལན། 
31
པས། དམྱལ་བ་འགའ་ཞིག་ལ་གཤིན་རྗེ་དངོས་ཀྱིས་བསྲུང་ཞིང་གཞན་ཕལ་ཆེར་གང་ཟག་
མིན་པར་འདུག་ཀྱང་གང་ལྟར་ཕྱི་དོན་ཡིན་པས་ཐ་སྙད་དུ་ལོས་ཡོད། ཡང་ད་ལྟའི་སྣོད་
བཅུད་རྣམས་རང་ཅག་ཐ་མལ་པ་ལ་སྣང་ལུགས་དང་ཡོད་ལུགས་མི་འདྲ་ཡང་འདི་སྐོར་
ཤིན་ཏུ་ཕྲ་བས་གོ་བ་ལོག་ཉེན་ཆེ་བས་བསག་སྦྱང་དང་སྦྲེལ་ནས་འཇུག་ཊཱིཀ་དང་ལྷག་མཐོང་
ཆེན་མོ་ལ་ངེས་པར་ཞིབ་ཏུ་བལྟ་བར་ཞུ་དེ་ཤིན་ཏུ་སྐལ་བ་བཟང་བར་ཐག་ཆོད། ཡང་བར་
དོའིའཁྲུལ་གཞི་རྣམས་ཀྱང་ཡོད་པ་རེད། ཡང་བདག་གི་བླ་མ་ཡབ་སྲས་ཀྱི་སྐྱེ་རྒ་ན་འཆི་
ལྟ་བུ་ནི་སྐྱེ་རྒ་ན་འཆི་དངོས་དང་རྣམ་པ་འདྲ་བས་དེ་དག་གི་ཚུལ་ཡིན་ལ། དེ་དགོས་དབང་
གིས་གདུལ་བྱ་ལ་བསྟན་པས་ན་ཚུལ་བསྟན་པས་ན་ཚུལ་བསྟན་ཟེར་བ་ཡིན་པས་དོན་ལ་
ཡོད་ཀྱང་ལས་ཉོན་གྱི་སྐྱེ་འཆི་དངོས་ནི་ག་ལ་ཡིན། གཞན་ནི་སྐྱེས་ཆེན་དམ་པ་ཡིན་ཡང་
རང་རང་ས་ལམ་གང་ལ་སླེབ་ཚོད་ཀྱིས་དངོས་དང་ཚུལ་བསྟན་སྣ་ཚོགས་ཡོད་པ་རེད།
ལྕཡང་ང་རང་དགེ་བཤེས་བློ་བཟང་ཆོས་འཕེལ་གྱི་སྐྱེ་བ་ཡིན་པར་སྔོན་བྱོན་མང་པོ་ཞལ་
མཐུན་ངོས་འཛིན་བྱས་ཚོད་འདུག་ཀྱང་། ང་རང་དགེ་བཤེས་དེའི་སྐུ་སྐྱེ་མིན་པར་འདྲ།
ཡིན་ན་དགེ་བཤེས་གོང་མ་དེས་ཚུལ་ཁྲིམས་ལ་གནས་ནས་ཐོས་བསམ་སྒོམ་པ་ལྷུར་ལེན་
མཛད་འདུག་པ་ལ། ད་ལྟ་ང་ལ་ནི་དེ་འདྲ་ཕར་ཞོག་སྡིག་སྤོང་དགེ་སྒྲུབ་ཀྱི་བློ་ཤུགས་དྲག་
ཙམ་ཡང་མི་འདུག་པ་ལས་འབྲས་མི་བདེན་པ་ནི་མི་སྲིད་པས་དེ་འདྲ་གང་ཡིན་གསུང་བ་
དང་། དེ་ལྟར་རང་ཉམས་ལ་དཔགས་ནས་ཕ་ཡུལ་དུ་སྡོད་སྐབས་གསོ་སྦྱོང་གི་མདོ་འདོན་
པ་ཕར་ཞོག་།ལས་མི་ཆགས་བསམས་ནས་གསོ་སྦྱོང་འགྲོ་ཡང་མ་ཕོད་པས་དེ་དག་གང་འདྲ་
བྱེད་དགོས་གསུང་བར། ༈ལན་ནི་རང་ཅག་སྐུ་སྐྱེའི་མིང་འཛིན་རྣམས། བསྟན་པ་ལ་
ཤེས་ནས་དད་པ་ཐོབ་སྟེ་ཅི་མཛད་དུ་བསྟན་པ་ལ་གཅེས་སྤྲས་སུ་མཛད་པའི་དམ་པ་གོང་

ཀེའུ་ཚང་བཀའ་ལན། 32
མ་རྣམས་ཀྱི་འགལ་ཟླ་སྐྱོང་བར་བསམ་བཞིན་དུ་སྲིད་པ་བཟུང་བ་ལྟ་བུ་མིག་མཐོང་ལག་ཟིན་
མང་བས་བདག་གི་བློ་ལ་ཡང་མི་བདེ་བ་ཆེན་པོ་བྱུང་ན། དམ་པ་ཁྱེད་པར་ཅན་འགའ་དང་
གསུང་གླེང་བྱུང་བར་ད་ལྟའི་སྐུ་སྐྱེ་ཡིན་ཟེར་བ་ཕལ་ཆེར་ནོར་བ་ཤས་ཆེ་གསུངས། ཁྱེད་
རང་དགེ་བཤེས་བློ་ཆོས་ཀྱི་སྐུ་སྐྱེ་ཡིན་མིན་གང་དུ་ཡང་བདག་གིས་ཐག་གཅོད་མི་ནུས་ཀྱང་།
རྒྱུ་གསོག་ཚུལ་དང་འབྲས་བུ་སྨིན་ཚུལ་ལ་ཞིབ་ཏུ་བསམས་ན་སྐུ་སྐྱེ་ཡིན་པའི་ཕྱོགས་ལ་བློ་
ལོག་མཛད་མི་དགོས་ཏེ། གོང་དུ་དལ་འབྱོར་གྱི་སྐབས་སུ་བཤད་པ་ལྟར། ད་ལྟ་སྙིགས་
དུས་སུ་དགེ་བ་ཕལ་ཆེར་ཁྲ་བོ་དང་། མི་དགེ་བ་རྣམས་ནག་རྐྱང་ཤས་ཆེ་ཞིང་། ལས་
ཀྱི་ས་བོན་སྣ་ཚོགས་ཤིག་སྨིན་རྒྱུ་ཡོད་པ་ལས། རང་གི་གོང་མ་ཤི་ནས་སླར་ཡང་སྐྱེ་བའི་
ཚེ། སྤྱོད་འཇུག་ལས། །གཤིན་རྗེའི་ཕོ་ཉས་ཟིན་པ་ལ། །གཉེན་གྱིས་ཅི་ཕན་བཤེས་ཅི་
ཕན། །དེ་ཚེ་བསོད་ནམས་གཅིག་སྐྱབས་ན། །དེ་ཡང་བདག་གིས་མ་བསྟེན་ཏོ།- །ཞེས་
གསུངས་པ་ལྟར་མ་སོང་བར། བདག་གི་ལུས་འདི་འཕེན་བྱེད་ཀྱི་བསོད་ནམས་དགེ་བའི་
ལས་འདི་སྨིན་པར་བྱས་པས་ཁོ་རང་དོན་རེ་ཆེ། བདག་ལ་དྲིན་རེ་ཆེ་སྙམ་དུ་བསམས་
དགོས་ཏེ། བསོད་ནམས་གཅིག་པུ་འདིས་སྐྱབས་ནས་མི་ཚེ་འདི་མ་ཟད་བར་དུ་ངན་སོང་
འཁོར་བཅས་ཀྱི་སྡུག་བསྔལ་ལ་མྱོང་དོག་ཙམ་ཡང་མི་དགོས་པར་བློས་བསད་ནས་བསྡད་
༼ཆོག་པར་མ་ཟད། རང་གིས་སྒྲུབ་ན་གཏན་གྱི་བདེ་བ་ལ་ཡང་རེ་བ་ཆེན་པོ་བྱས་ཆོག་པའི་
བྱུང་བས་སོ། །དེར་མ་ཟད་ལམ་ལ་
ལ་རང
རང་ཞུགས་དང་། འཁོར་བ་ལ་རང་ལྡོག་མི་སྲིད་
པས། རང་གིས་འབད་པ་ཆེན་པོས་མ་སྒྲུབ་པར་ངས་ཆོས་བྱས་ནས་མ་བྱུང་ཟེར་མི་རིགས་
ཏེ། དགེ་བཤེས་ཆེན་པོ་ཀ་མ་པའི་ཞལ་ནས་བསམས་པས་མ་བྱུང་ཟེར་ཏེ། ཁྱོད་ཀྱིས་
མ་ བསམས་ཉིན་མོ་ནི་ཡང་ཡེང་བྱེད། མཚོན་མོ་ནི་གཉིད་ལོག་གིན་འདུག་ན་རྫུན་མ་

ཀེའུ་ཚང་བཀྭའ་ལན།
33
ཟེར་གསུང་བ་ལྟར་རོ། །དེས་ན་ཕྱོགས་གཅིག་ནས་རང་བསམས་པས་མི་ཡོང་བས་སྒོ་
སྣ་ཚོགས་ནས་གུང་བསྒྲིགས་ཏེ་ལེགས་པར་བསམས་དགོས་སོ། །དེ་ལྟར་ན་སྔོན་གྱིས་མ་
བསླུས་པས་སླེབ་སར་སླེབ་པ་འདི་ལ་ད་རེས་ཕྱིན་སར་ཕྱིན་པ་ཞིག་ངེས་པར་བྱེད་དགོས།
དེ་ཡང་། དང་པོར་ཚུལ་ཁྲིམས་མེད་པར་གྱུར་པ་ལ། །ཕྱིས་ནས་མྱ་ངན་འདས་པ་ཐོབ་
སྙམ་མམ། །སྣ་མེད་སྣ་རྡུམ་ལ་སོགས་གང་ཡིན་པ། །དེ་ལ་མེ་ལོང་དག་གིས་གོས་མི་
འགྱུར། །ཞེས་པ་ལ་སོགས་པ་བཀའ་དགོངས་འགྲེལ་ཀུན་ནས། དཔེ་དོན་དུ་མས་ལན་
ཅིག་མིན་པར། ཚུལ་ཁྲིམས་ཡོན་ཏན་ཀུན་གྱི་གཞི་རྟེན་དུ་གསུངས་པ་རྣམས་གསོ་སྦྱོང་
ལ་སོགས་པའི་སྐབས་ཐམས་ཅད་དུ་འཆད་ཉན་ཡང་ཡང་བྱས་ཀྱང་། དེ་ལ་ངེས་པ་འདྲེན་
རྩེས་རང་མེད་པར་རྒྱུར་གྱི་ལུགས་སྲོལ་ཙམ་དུ་བཟུང་ནས་འཆད་ཉན་འདི་དགེ་ལ་མ་སོང་
བར་སྐྱོན་དུ་སོང་ན་ནི། ཆོས་ལ་མོས་པ་ཇི་ལྟར་ཆེ་ཡང་ང་བདུད་ཀྱི་བར་ཆད་ངོ་མ། རང་
ལ་ཡོད་པའི་ཚུལ་ཁྲིམས་བསྲུང་བ་བཞག བདེ་ལེགས་གཞན་ནས་འཚོལ་བའི་བསམ་སྦྱོར་
གྱིས་བསླུས་ཏེ། གཡའ་གངས་མཚམས་སུ་བསྡད་ཀྱང་ཅི་བྱས་ཆོས་སུ་མ་སོང་བའི་རང་
བརྟགས་བསྟན་ནས། ཚེ་འདིར་ལྟོ་ཆིད་ཀྱང་དཀོན་པར་བྱུང་དུས་ཅི་དྲག་ལ་ཐུག་སྟེ། གང་
བྱུང་བྱས་ནས་རང་གཞན་ཕུང་བའི་མཐའ་ངན་ཞིག་མ་གཏོགས་མི་འབྱུང་ཞིང་། རྒྱུ་འབྲས་
བསམས་ནས་ཚུལ་ཁྲིམས་བསྲུང་བའི་ལག་ལེན་ཁོ་ན་ལ་འབད་ན། འབད་པ་ཙམ་གྱིས་
ཀྱང་། དགེ་བསྙེན་ཆེན་པོ་ཁམ་ལུང་པའི་ཞལ་ནས། མུ་གེ་བྱུང་ཙ་ན་ཐམས་ཅད་ནས་
ཀྱི་སྟེང་དུ་འོང་། དེ་བཞིན་དུ་ཐམས་ཅད་ཚུལ་ཁྲིམས་ཀྱི་སྟེང་དུ་སྐོར་སྐོར་འོང་བས་འདི་
ལ་འབུངས་ཤིག ཚུལ་ཁྲིམས་དག་པའང་ལས་འབྲས་མ་བསམས་པ་ལ་མི་འོང་བས་དེས་
ན་འདི་སེམས་པ་མན་ངག་ཡིན་གསུང་བ་དང་། དགེ་བཤེས་ཆེན་པོ་ཤ་ར་བའི་ཞལ་ནས་

ཀེའུ་ཚང་བཀའ་ལན། 34
ཀྱང༌། སྤྱིར་ཡགས་ཉེས་ཅི་བྱུང་ཡང་ཆོས་ལ་བརྟེན་པ། དེའི་ནང་ནས་ཀྱང་། འདུལ་བ་
ནས་ཇི་ལྟར་འབྱུང་བ་ལ་བརྟེན་ན། ལྡབ་ཀྱང་མི་དགོས་པ། ཞེ་གཙང་བ། བརྟག་ཐུབ་
བ། ཉམས་དགའ་བ། མཐའ་བཟང་བ་ཡིན་གསུང་པ་ལྟར། ཚེ་འདིར་ཡང་དེ་དག་ངེས་
པར་འབྱུང་བས། མདོར་ན་རང་གཞན་སེར་སྐྱ་སུ་ཡང་རྟེན་བཟང་ཐོབ་ནས་མངོན་མཐོའི་
ཆོས་དང་ངེས་ལེགས་ཀྱི་ལམ་ལ་ཚུད་པ་ཕར་ཞོག ངོ་ཚ་ཅན་གྱི་འཇིག་རྟེན་ཡ་རབས་ཀྱི་
གྲལ་དུ་ཡང་མི་ཚུད་པ་ནི། ཚུལ་ཁྲིམས་ཀྱི་རྐང་པ་ཆག་པ་འདི་ཁོ་ན་ལ་ཐུག་པ་ནི། བློ་
ནང་དུ་སྐོར་ནས་བསམས་ན་གསལ་ལ། དེ་ནི་འགྲོ་བཞིན་དུས་ལ་འགྱེལ་བ་འདྲ་བས། ཕྱིན་
ཆད་འགྱེལ་ས་དེ་ནས་ལངས་ན་མ་གཏོགས་གཞན་གྱི་མི་ཕན་པ་ལྟར། ཆོས་ལྟར་བཅོས་
པ་གཞན་དོར་ནས། བསླབ་བྱ་ཕྲ་མོ་ལ་ཡང་གུས་པ་ཆེན་པོས་སློབ་པའི་བག་ཡོད་ཀྱིས་དུས་
འདའ་བར་མཛད་ན། གང་ལས་ཀྱང་མཛེས་པརའགྱུར་བས། བཤེས་སྤྲིངས་ལས། གང་
ཞིག་སྔོན་ཆད་བག་མེད་གྱུར་པ་ལས། །ཕྱིས་ནས་བག་དང་ལྡན་པར་འགྱུར་དེ་ཡང་། །ཟླ་
བ་སྤྲིན་བྲལ་ལྟ་བུར་རྣམས་མཛེས་ཏེ། །དགའ་བོ་སོར་ཕྲེང་མཐོང་ལྡན་བདེ་བྱེད་བཞིན།
ཞེས་གསུངས་པ་ལྟར་བདེ་བྱེད་ལ་སོགས་པའི་སྔོན་བྱུང་དེ་རྣམས་ཀྱིས་ཀྱང་ངེས་པ་དྲངས་
ཏེ། སྔོན་ཆད་ཇི་ལྟར་བག་མེད་དུ་གྱུར་ཀྱང་། ཕྱིན་ཆད་ཕན་ཚུན་ངོ་ཚ་ཁྲེལ་ཡོད་སྐྱེ་སླ་
བས་དགེ་འདུན་དུ་ལོངས་པའི་གནས་གཞི་དང་མ་བྲལ་བར་བྱས་ནས། བསླབ་པ་ཡོངས་
སུ་སྦྱོང་བ་གཞི་གསུམ་ལ་སོགས་པ་བསྲུང་ཐབས་ལྔའི་སྒོ་ནས་རང་གཞན་གྱི་བསླབ་པ་བསྲུང བ་
དང་། རབ་བྱུང་གི་གཞི་ལ་སོགས་པའི་ཕྱག་ལེན་གྱིས་རྒྱལ་བའི་བསྟན་པ་འདི་ཕྱོགས་ཀུན་
ཏུ་དར་ཞིང་རྒྱས་པར་མཛོད་ཅིག །གཞན་རྣམས་སླར་ངོས་ཕྲད་བྱུང་ན་གསུང་གླེང་ཞུ།
དྲིས་པའི་ལན་དང་མ་དྲིས་བཤད་པ་ལ། །འབད་པ་ཆེན་པོ་བགྱིས་པས་རང་གཞན་ཀུན་

ཀེའུ་ཚང་བཀའ་ལན།
35
རྟག་ཏུ་ཐེག་མཆོག་དགེ་བཤེས་མཉེས་པ་དང་། གདམས་དོན་སྒྲུབ་ལ་མཐུ་དང་ལྡན་པར་
ཤོག །ཅེས་པ་འདིའང་ཏྲེའོ་རྫ་འདའ་སྤྲུལ་སྐུའི་དྲིས་ལན་དུ་ཀེའུ་ཚང་སྤྲུལ་མིང་པས་སྦྱར་བའོ།
ཕབསྟན་པའི་གསལ་བྱེད་དགའ་ལྡན་ཐེ་པོ་སྤྲུལ་སྐུ་རིན་པོ་ཆེའི་དྲིས་ལན།། སྐྱབས་གསུམ་
ཀུན་འདུས་ཀྱི་བདག་ཉིད་དྲིན་ཅན་རྩ་བའི་བླ་མ་མཆོག་སྤྲུལ་རིན་པོ་ཆེའི་སྙན་དྲུང་དུ། སྐྱབས་
འོག་པ་དགའ་ལྡན་ཐེ་བོ་སྤྲུལ་མིང་ནས་ཕྱག་དང་བཅས་ཏེ་དོགས་གནས་འགའ་ཞིག་བཀའ་
འདྲི་ཞུ་རྒྱུ་མཆིས་པས། ༈དྲི་བ་དང་པོར། ལ་མོ་ཆོས་སྐྱོང་ལ་ཆོས་ཞུས་པ་དབང་གིས་
བླ་མར་བཟུང་སྟེ་ཕུགས་ཀྱི་བློ་གཏད་ཞུས་ཆོག་ན་ཚོགས་ཞིང་གི་ནང་དུ་སྒོམ་པའི་ཚེ་དུས་
རྒྱུན་ཆོས་སྐྱོང་སྐུ་ཕེབས་ཞུས་པ་ན་ད་ལྟར་སྒོམ་ཆོག་གམ། ཆོས་སྐྱོང་རང་གི་ངོ་བོ་ཡིན་
པ་ལ་རྣམ་པ་གཞན་ཞིག་སྒོམ་དགོས་པ་གང་ཡིན། དེ་ལྟར་ན་ཆོས་སྐྱོང་ཉིད་རྒྱལ་བ་འོད་
དཔག་མེད་ཀྱི་རྣམ་རོལ་དུ་གསུངས་འདུག་པས་དེའི་ངོ་བོར་སྒོམ་དགོས་སམ། གཞན་ཞིག་
སྒོམ་པ་ལགས། གཞན་སྒོམ་ན་ཇི་འདྲ་ཞིག་སྒོམ་གསུང་དུ་གསོལ། ༈ལན་ནི། སྤྱིར་
སྐྱེས་རབས་སོགས་སྔོན་བྱུང་གསུང་རབས་ལས། ཚངས་པ་དང་བརྒྱ་བྱིན་གྱིས་ཆོས་བསྟན་
པ་དང་། གཞན་ཡང་བདུད་ཞིག་གིས་སངས་རྒྱས་ཀྱི་གཟུགས་སུ་སྤྲུལ་པའི་ཚེ་རྗེ་བཙུན་
འཇམ་དབྱངས་ཀྱིས་མཁྱེན་ཏེ། གཟུགས་དེས་འགྲོ་བ་ལ་ཕན་པར་གཟིགས་ནས་སྤྲུལ་བ་
བཤིག་མི་ནུས་པར་བྱིན་གྱིས་བརླབས། རྗེ་བཙུན་འཇམ་དབྱངས་དེའི་ཁོག་ཏུ་ཞུགས་ཏེ་
ཆོས་བཤད་པས་སངས་རྒྱས་ཀྱིས་གསུངས་པ་ལྟར་ཕན་པ་རྒྱ་ཆེན་པོ་བྱུང་བ་སོགས་མང་
བས། མཐའ་གཅིག་ཏུ་འཇིག་རྟེན་པའི་ལྷ་ཡིན་ན་བླ་མ་བྱེད་མི་རུང་བའི་ཁྱབ་པ་གཟུང་
དཀའ་ཞིང་། དེས་ན་ལ་མོ་ཆོས་སྐྱོང་ལྟ་བུར་ཆོས་གྲལ་དུ་བསྡད་པ་ཙམ་མིན་པའི་ཆོས་

36
ཀེའུ་ཚང་བཀའ་ལན།
ཞུས་པ་ཡིན་ན་སྐྱབས་ཡུལ་ཚོགས་ཞིང་གི་སྐབས་བླ་མའི་གྲས་སུ་སྒོམ་ཆོག་པ་འདྲ་ཞིང་།
རྣམ་པ་ཇི་ལྟར་སྒོམ་པ་ཡང་ལ་མོ་ཆོས་སྐྱོང་རྒྱལ་བ་འོད་དཔག་མེད་ཀྱི་རྣམ་རོལ་ཏུ་གསུང་
པ་པོ་ཚད་ལྡན་གྱིས་དྲང་དོན་དགོངས་པ་ཅན་དུ་གསུངས་པ་མིན་ན་ངོ་བོ་གཙོ་ཆེ་བས། ཡབ་
སྲས་མཇལ་བའི་མདོ་ལས། བརྒྱ་བྱིན་ཚངས་པའི་ཆ་བྱད་དང་། །ལ་ལར་བདུད་ཀྱི་ཆ་
བྱད་ཀྱིས། །སེམས་ཅན་རྣམས་ཀྱི་དོན་མཛད་དེ།. །འཇིག་རྟེན་རྣམས་ཀྱི་རྟོགས་མི་ནུས།
བུད་མེད་ཆ་བྱད་སྤྱོད་པ་མཛད། །དུད་འགྲོའི་སྐྱེ་གནས་ནང་ནའང་གདའ། །འདོད་ཆགས་
མི་མངའ་ཆགས་པའི་ཚུལ། །འཇིག་པ་མི་མངའ་འཇིགས་པ་ལྟར། །རྨོངས་མེད་རྨོངས་
པའི་ཚུལ་བསྟན་ཏེ། །སྨྱོས་པ་མ་ལསགས་སྨྱོས་པའི་ཚུལ། །ཞ་བ་མ་ལགས་ཞ་བ་ལྟར།
རྣམ་པར་འཕྲུལ་པ་སྣ་ཚོགས་ཀྱིས། །སེམས་ཅན་རྣམས་ནི་འདུལ་བར་མཛད། ཅེས་
གསུངས་པ་ལྟར། གང་གིས་འདུལ་བའི་ཆོས་སྐྱོང་གི་རྣམ་པ་དེ་ཁར་སྒོམ་ཆོག་པ་འདྲ་སྟེ།.
འདི་རིགས་དེང་སང་གདུལ་བྱ་ལ་ལྟོས་ཏེ་དགོས་པ་ལས་དགག་བྱ་ཆེ་བས་ཚོགས་ཞིང་གི་
བྲིས་ཆ་སོགས་ལ་མཆོད་པ་པོ་དང་། ཕྱོགས་སྐྱོང་གི་གྲས་སུ་བྱེད་ན་མ་གཏོགས་ཚོགས་
ཞིང་དངོས་ཀྱི་གྲས་སུ་གཏན་ནས་འབྲིར་མི་རུང་ངོ༌། ལྟདྲི་བ་གཉིས་པ། དེ་ལྟར་ན་ཆོས་
སྐྱོང་ཚངས་པ་ཞི་དྲག་གཉིས་ལ་ཁྱད་མེད་མ་གཏོགས་སོ་སོར་མོས་པ་ཤིན་ཏུ་དཀའ་བར་
འདག་པས་ཇི་ལྟ་བྱ། ༈ལན་ནི། ཚངས་པ་ཞི་དྲག་གཉིས་ལ་སྤྱིར་ཁྱད་མེད་པ་ནི་ག་ལ་
ཡིན། བླ་མ་བྱེད་མི་བྱེད་ཀྱི་ཁྱད་པར་ནི། ཚངས་པ་ཞི་དྲག་གཉིས་ངོ་བོ་གཅིག་པའི་དབང་
དུ་བྱས་ཀྱང་ཞི་དྲག་གི་རྣམ་པ་གང་ལས་ཆོས་ཞུས་མ་ཞུས་ཀྱིས་བྱེད་དོ། ལྷདྲི་བར་གསུམ་
པར། འགའ་ཞིག་ཏུ་འཇིག་རྟེན་པའི་ལྷ་རྟེན་འདྲ་ཡོད་སར་ཕྱིན་སྐབས་ཕྱག་གདན་འདིང་
བ་ཡོད་འདུག་པར་དོ་དག་ལ་ཕྱག་མ་བཅལ་ན་ནི་ཡོང་གི་མི་འདུག་ཅིང་། བཅལ་བའི་ཚེ་

ཀེའུ་ཚང་བཀའ་ལན།
37
སྐྱབས་འགྲོའི་བསླབ་བྱ་དང་འགལ་འགྲོ་བར་འདུག་པ་བཅས་ཇི་ལྟར་བྱ་དགོས་པ་ལགས།
༈ ལན་ནི། གཞན་གྱིས་ཕྱག་གདན་འདིང་བ་སོགས་རྨོངས་པའི་ལུགས་སྲོལ་ཅི་བྱས་ཀྱང་
འཇིག་རྟེན་པའི་བྱ་དགའ་དེ་ཙམ་གྱི་ངོ་ལ་བལྟས་ནས་རང་གིས་སྐྱབས་འགྲོའི་བསླབ་བྱ་དང་
འགལ་བ་ག་ལ་བྱེད་ནུས། དེ་ནི་བསྟན་པ་དག་སྒོག་ཆག་བརྗེས་པ་རང་ཡིན། ཁྱད་པར་
དུ་ཁྱེད་སྡོམ་བརྩོན་སྡེ་སྣོད་འཛིན་པས་འདི་འདྲ་འདྲི་བ་ནི་མགོ་རུལ་རྣ་བས་མ་ཚོར་བའི་དཔེ་
ལྟར་འདུག འདི་རིགས་ལ་བཀའ་གདམས་གོང་མ་རྣམས་ཁྱིམ་བདག་མགོན་མེད་ཟས་
སྦྱིན་གྱི་ལོ་རྒྱུས་སོགས་ལ་བརྟེན་ནས་སྐྱབས་འགྲོའི་སྡོམ་པ་གཏོང་བར་བཞེད། འཁྲུལ་མེད་
རྗེ་བླ་མའི་བཀའ་སྲོལ་ལ་འཇིག་རྟེན་པའི་ལྷ་ལ་ཕྱག་མཆོད་བགྱིས་པ་ཙམ་གྱིས་བསླབ་བྱ་
དང་འགལ་བའི་ཉེས་པ་མ་གཏོགས་སྡོམ་པ་མི་གཏོང་ཡང་རང་གི་འཇིགས་པ་དང་། སངས་
རྒྱས་ཀྱིས་ཡོན་ཏན་མི་ཤེས་ཤིང་ཅུང་ཟད་ཤེས་པའང་ལོ་རེ་ལ་ཚར་རེ་ཡང་མི་དྲན་པ་བདག་
ལྟ་བུས་འཇིག་རྟེན་པའི་ལྷ་ལ་གསོལ་མཆོད་བགྱིས་པ་ཙམ་གྱིས་སྟབས་ལེགས་ནའང་སྐྱབས་
ལ་གཉིས་འཛིན་ལས་མ་འདས་ཤིང་། གཉིས་འཛིན་བྱས་ན་ནི་སྐྱབས་འགྲོ་གཏོང་བར་ལམ་
རིམ་ཆེ་ཆུང་ལས་ཀྱང་གསུངས་ཤིང་། དེས་ན་དགེ་བཤེས་སྟོན་པའི་མན་ངག་ལས། སྐྱབས་
སུ་སོང་བའི་བློ་ཚོད་དེ་ཡང་མིང་དང་རུས་དང་ཐ་མལ་པའི་རྟོག་པ་ཐམས་ཅད་ལིངས་ཀྱིས་
བཞག་ནས་ང་སངས་རྒྱས་པ་ཡིན་སྙམ་པ་གཅིག་དགོས་པ་ཡིན་གསུང་པ་ལྟར། རང་གི་
མིང་རུས་ངན་པ་ཚུན་ཆད་ཀྱང་བདག་གིར་མི་བྱེད་པར་ང་སངས་རྒྱས་ཁོ་ན་ལ་སྐྱབས་སུ་
སོང་བ་ཞིག་ཡིན་སྙམ་པའི་ང་རྒྱལ་ལྟ་བུས་བློས་འཇིག་རྟེན་པའི་ལྷ་མི་གང་ལ་ཡང་སྙིང་རྗེས་
གཏོར་མ་སྦྱིན་པ་དང་། རང་གི་ཆོས་ལྡན་གྱི་བྱ་བ་འགའ་ཞིག་གི་གྲོགས་འཆོལ་བ་ཙམ་
མ་གཏོགས། མགོ་འབུལ་ལུས་འབུལ་གྱི་ཕྱག་འཚལ་མི་མཛད་པར་ཞུ་ཞིང་། དེ་ཡང་

ཀེའུ་ཚང་བཀའ་ལན། 38
རྣམ་པར་གཏན་ལ་དབབ་པ་བསྡུ་བ་ལས། དེ་བཞིན་གཤེགས་པ་རྣམས་ནི་སྐྱབས་ཀྱི་འོས་
ཡིན་ལ། ལྷ་རྣམས་སྐྱབས་ཀྱི་འོས་མ་ཡིན་པ་ནི་རྒྱུ་ལྔས་རིགས་པར་བྱ་བ་སྟེ། ལྔ་གང་
ཞེ་ན། རྟགས་དང་། ངོ་བོ་དང༌། ལས་དང༌། ཆོས་དང་། རྒྱུ་དང་འབྲས་བུས་སོ། །དེ་
ལ་ཇི་ལྟར་རྟགས་ལས་ཤེ་ན་ཞེས་སོགས་རྒྱས་པར་གསུངས་པ་ལ་ཞིབ་ཏུ་བལྟ་བ་ཤིན་ཏུ་གལ་
ཆེའོ། །སྐྱབས་འགྲོ་ཙམ་བྱེད་པ་ལ་ཡོ་ན་ཏན་ཆུང་ངུར་བལྟས་ནས་བརྙས་སུ་མི་རུང་བ་
ནི། གཞུང་ཆེན་མོ་རྒྱུད་བླ་དར་ཊཱིཀ་ལས་ཀྱང་། བསྟན་བཅོས་འདི་ལ་ཐོས་བསམ་བྱེད་
པ་རྣམས་ཀྱིས་ཀྱང་། །ཐོག་མར་སྐྱབས་འགྲོ་ཡིད་ཁུལ་ནུས་པ་འདུག་མི་འདུག་བརྟག་པར་
བྱ་ལ། སྐྱབས་འགྲོ་འདི་ལ་གོ་བ་ལེགས་པར་ཆགས་ན་གསུང་རབ་དགོངས་འགྲེལ་དང་
བཅས་པ་མ་ལུས་པ་སྐྱབས་འགྲོ་ཡུལ་དང་བཅས་པའི་ཡན་ལག་ཏུ་ཤེས་པར་འགྱུར་རོ། ། ཁ་
ཅིག་ཉམས་ལེན་དེ་ཙམ་མ་བྱེད་པའི་ཁེངས་བསྐྱངས་སུ་བྱས་ནས་སྐྱབས་འགྲོ་རེ་ཙམ་བྱེད་
ཀྱིན་ཡོད་ཟེར་བ་ནི་ཅི་ཡང་མི་ཤེས་པའི་བླུན་པོ་འབའ་ཞིག་གི་གཏམ་མོ། །ཞེས་གསུངས་
པ་དང་། གཞན་ཡང་དཔེ་ཆོས་ལས། གཉིས་ལ་བཞོན་ཞེས་པ་དང་། ལྷ་ལ་སྙུག་རུམ་
བོན་པོའི་ལྷ། །ཞེས་པའི་རྩ་འགྲེལ་སོགས་ལ་གཟིགས་ནས་སྐྱབས་འགྲོའི་ཆོས་སྐོར་གྱི་གཞུང་
ཆེན་མོ་མཐའ་དག་གདམས་ངག་ཏུ་ཤར་བའི་ངེས་ཤེས་བརྟན་པོས་སྐྱབས་འགྲོ་ཡོང་ངེས་
ཀྱི་བྱ་བ་དོན་མི་ཆུང་བ་ཞིག་མ་མཛད་ན་གལ་ལ་ཐུག་དུས་ལུང་རྟོགས་ཀྱི་ཡོན་ཏན་གཞན་
ཡོད་ཡོད་འདྲ་བ་ཐམས་ཅད་ཀྱི་བརྫུན་ཕུག་རྡོལ་བར་འགྱུར་རོ། ༈དྲི་བ་བཞི་པར། རང་
གིས་གཞན་ལ་ཆོས་བཤད་ནས་རང་གི་སློབ་མ་གྲགས་ཆེན་ཤ་སྟག་བྱུང་ན་སྙམ་པའི་བློ་དེ་
རང་འདོད་ཀྱི་འཁྲི་བ་ངན་པ་ཡིན་ནམ། གཞན་ཕན་གྱི་བསམ་པ་ཡིན་ཅིས་ཀྱང་གསལ་
བར་མཛད་དུ་གསོལ། ༈ལན་ནི། དེ་འདྲའི་བློ་དེའི་སྔོན་དུ་ཀུན་སློང་བསྟན་འགྲོ་ལ་ཕན་

ཀེའུ་ཚང་བཀའ་ལན། 
39
སེམས་དངོས་གནས་པ་ཡུད་ཙམ་ཞིག་ལས་མ་སྐྱེས་ཀྱང་དེའི་ཡན་ལག་ཏུ་འདོད་པ་ཡིན་
ན་ཉེས་པ་མེད་ཅིང་། གཞན་རང་གི་རྙེད་བཀུར་སོགས་འདོད་པས་འཁོར་བསྡུས་ན། སྤྱིར་
འཁོར་བའི་རྒྱུར་གྱུར་པས་མི་རུང་བར་མ་ཟད་བྱེད་པ་པོ་བྱང་སེམས་ཀྱི་སྡོམ་ལྡན་ཡིན་ན་
བརྩོན་འགྲུས་ཀྱི་མི་མཐུན་ཕྱོགས་ཀྱི་ཉེས་བྱས་ཞིག་ཀྱང་འབྱུང་སྟེ། བྱང་སྡོམ་ལས། རྙེད་
བཀུར་འདོད་ཕྱིར་འཁོར་རྣམས་སྡུད། །ཞེས་གསུངས་ཤིང་། འདི་རིགས་ལ་བློ་ཞིབ་མོས་
ཀུན་སློང་ལ་རྟོག་དཔྱོད་མ་ཞུགས་ན། ཕན་སེམས་ཡིན་ཁུལ་གྱིས་འདོད་ཆེན་དང་། ཆོག་
མི་ཤེས་པ་དང་། རྙེད་བཀུར་ལ་ཆགས་པ་བྱུང་བའི་ཚེ་གཉེན་པོ་མ་བསྟེན་པར་དང་དུ་བླངས་
བས། འདོད་པའི་སེམས་ཀྱི་རྗེས་སུ་འཇུག ཅེས་པའི་སྐབས་ཀྱི་ཉོན་མོངས་ཅན་གྱི་ཉེས་
བྱས་ཀྱིས་ཡང་ཡང་གོས་པར་འགྱུར་རོ། ༈དྲི་བ་ལྔ་པོར། བྱ་བ་གང་ཡང་རུང་བ་ཞིག་
མ་བྱས་ན་རང་ལ་ཉེས་པ་རེ་འབྱུང་ལ། བྱས་ན་གཞན་གྱི་རྒྱུད་འཁྲུགས་པ་ཞིག་བྱུང་ན་
དེའི་ཚེ་གཞན་རྒྱུད་མི་འཁྲུགས་པའི་ཕྱིར་རང་གི་བྱ་བ་དེ་མ་བྱས་པ་ལེགས་སམ། ཇི་ལྟར་
དགོས་ལགས། ལྷལན་ནི། དེ་འདྲའི་ཚེ་བྱ་བ་དེ་མ་བྱས་ན་སྡོམ་པ་དང་འགལ་བའི་ཉེས་
པ་འབྱུང་བའམ། བྱས་པས་དགོས་པ་ཆེ་ན་རང་གི་བྱ་བ་དེ་བྱེད་པ་གལ་ཆེ་ལ། འོན་ཀྱང་
བྱང་སེམས་ཀྱི་སྐབས་ཐོག་མ་ནས་གཞན་གྱི་སེམས་མི་འཁྲུགས་པའི་ཐབས་མཁས་བྱ་ཞིང་།
འཁྲུགས་པའི་ཚེ་རང་གིས་བཤད་སྦྱངས་མ་བྱས་པར་ཡལ་བར་དོར་ན་བཟོད་པའི་མི་མཐུན་
ཕྱོགས་ཀྱི་ཉེས་བྱས་ཤིག་འབྱུང་སྟེ། །ཁྲོས་པ་རྣམས་ནི་ཡལ་པར་འདོར། །ཞེས་གསུངས་
ཤིང་། བཤད་སྦྱངས་བྱས་ཀྱང་འཁྲུགས་པ་སྐྱེ་བའི་ཐབ་དཀྲོལ་ཅན་སོགས་ལ་ནི་བཤད་
སྦྱངས་མ་བྱས་ཀྱང་ཉེས་མེད་དུ་གསུངས་སོ། །གཞན་ཡང་དོགས་པ་འདི་དང་ཆ་མཐུན་
པ་རང་གི་གཡོག་འཁོར་ལྟ་བུས་ཚུལ་དང་མི་མཐུན་པ་བྱས་ན་དེ་ལ་རང་གིས་ཇི་ལྟར་བྱ་

40
ཀེའུ་ཚང་བཀའ་ལན།
བའི་བསླབ་བྱ་ནི་གཡོག་འཁོར་སྐྱོང་བའི་སྐབས་སུ།- མདོ་རྩ་ལས། གཡོག་འཁོར་གྱི་བྱ་
བ་མི་མཐུན་པ་གལ་ཏེ་རང་དང་གཞན་ལ་གནོད་པར་མི་འགྱུར་བ་ནི་ཅི་བདེར་བཞག་གོ གལ་
ཏེ་དེ་ལྟར་ན་ནུས་ཀྱང་དེ་དག་རྒྱུན་བཅད་ལ། ཆོས་དང་ལྡན་པ་བསྐྱེད་ནས་དེས་གྲོས་གདབ་
པར་བྱའོ། །དེའི་གཞི་ལས་གཡོག་འཁོར་མི་དགའ་ཞིང་འཕོ་བ་ལྟར་ན་ཕྱིར་བསྡུ་བྱའོ། །མི་
ནུས་པ་ཉིད་ན་གཞན་དུ་འགྲོ་བར་བྱའོ། །དེའི་རྐྱེན་གྱིས་རྩེད་ཅིང་སྨྲ་བར་མི་བྱའོ། །ཞེས་
གསུངས་པ་ལྟར་རང་གི་གཡོག་འཁོར་གྱི་བྱ་བ་གཞན་རྣམས་ཅི་བདེར་གཞོག་པ་དང་། ཚུལ་
དང་མི་མཐུན་པའི་བྱ་བ་གཞན་ལ་གནོད་པར་འགྱུར་བ་རྣམས་ལ་རང་གི་ཅི་ནུས་ཀྱི་རྒྱུན་
བཅད་ལ་ཆོས་ལྡན་གྱི་བྱ་བ་ལ་འགོད་པ་དང་། དེའི་རྐྱེན་གྱིས་གཡོག་འཁོར་མི་དགའ་ཞིང་
ཡུལ་གཞན་དུ་འགྲོ་ན་སྦྱིན་པ་དང་སྙན་སྨྲ་སོགས་ཀྱིས་ཕྱིར་མི་གཏོང་བར་བསྡུ་བར་བྱ། དེ་
ལྟར་ཐབས་གང་བྱས་ཀྱང་གཡོག་འཁོར་གྱིས་བྱ་བ་ངན་པ་རྒྱུན་མི་གཅོད་ཅིང་འཁོར་དུ་བསྡུ་
མི་ཐུབ་ན་བདག་ཉིད་གནས་གཞན་དུ་འགྲོ་བར་བྱ་ཞིང་། དེ་དག་གི་སྐབས་སུ་ཡང་འཐབ་
རྩོད་མི་བྱ་བར་གསུངས་པ་སོགས་སྔར་གང་ལ་སྦྱངས་པའི་གདམས་ངག་གི་མཆོག་གཞུང་
ཆེན་མོ་རྣམས་ངེས་ངེས་མཛད་ནས་སྐབས་སུ་བབ་པ་ན་ལག་ལེན་གྱིས་མ་འཕོངས་པར་བྱེད་
པ་ཁོ་ན་གལ་ཆེ་ཞིང་། ཁུངས་མེད་པའི་རྟོག་བཟོའི་མན་ངག་ཙམ་ལ་རེ་བར་མི་བྱའོ། མདྲི་
བ་དྲུག་པར། མདོ་ལུགས་ལའང་བཀའ་དྲིན་གསུམ་ལྡན་གྱི་བླ་མ་བཤད་འདུག་པས་བཀའ་
དྲིན་གསུམ་གྲངས་འདྲེན་ཚུལ་ཇི་ལྟར་ལགས། ལྷལན་ནི། བླ་མཆོད་ཆེན་མོའི་བཀའ་
དྲིན་གསུམ་ལྡན་རྩ་བའི་བླ་མ་ཞེས་པའི་སྐབས་སུ། རྗེ་བཙུན་བློ་བཟང་རིགས་གྲོལ་གྱིས་
མཛད་པའི་འགྲེལ་པར་ཐུན་མོང་མ་ཡིན་པའི་བཀའ་དྲིན་གསུམ་ཚན་གཉིས་དང་ལྡན་ཞིང་
ཞེས་གསུངས་ནས་དེའི་མཆན་དུ། ཐུན་མོང་བ་ནི་མདོ་ཕྱོགས་ཀྱི་མན་ངག་མ་ཚང་བ་མེད་

ཀེའུ་ཚང་བཀའ་ལན་
41
པར་འདོམས་པ་ཞིག་ལ་གསུངས་ཏེ། རྗེ་ཉིད་ཀྱིས། བཀའ་མདོ་རྒྱུད་གདམས་ངག་མ་
ལུས་པ། །དོན་རྒྱལ་བའི་དགོངས་པ་ཇི་བཞིན་དུ། །དུས་ད་ལྟ་མ་སྦས་ལྷུག་པར་འདོམས།
ངའི་གསུམ་ལྡན་བླ་མ་འགྲན་ཟླ་མེད། །ཅེས་གསུངས་སོ། །ཞེས་གྲངས་འདྲེན་གསལ་
ཁ་མ་མཛད་ཀྱང་། གྲངས་འདྲེན་དགོས་ན་བླ་མཆོད་དད་པའི་ལྗོན་ཤིང་དུ། སྡོམ་གསུམ་
སྦྱིན་ཞིང་དབང་བཞི་ཡོངས་རྫོགས་བསྐུར། །མདོ་རྒྱུད་དགོངས་པ་མཐའ་དག་ལེགས་པར་
བཤད། །ཟབ་རྒྱས་བདེ་བླག་རྟོགས་པའི་མན་ངག་མཛད། །བཀའ་དྲིན་གསུམ་ལྡན་ཤེས་
པ་ལྟར། སྡོམ་པ་སྦྱིན་པ། སྡེ་སྣོད་བཤད་པ། གདམས་ངག་གནང་བ་སྟེ་གསུམ་ལ་བྱའོ།
༈དྲི་བ་བདུན་པར། བླ་མ་སྒོམ་པའི་ཚེ་ངོ་བོ་སྐྱབས་གནས་ཀུན་འདུས་ཀྱི་རྩ་བའི་བླ་མ་དེ་
ཉིད་ཡིན་པ་ལ། རྣམ་པ་ཡི་དམ་གྱི་རྣམ་པར་བསྒོམ་པ་དང་། ངོ་བོ་ཡི་དམ་སོགས་ཐམས་
ཅད་འངས་པའི་བདག་ཉིད་ཡིན་པ་ལ་བླ་མ་རང་གི་རྣམ་པ་སྒོམ་པ་གང་ལགས། ལལན་
ནི། དྲི་བ་ལྷག་བསམ་རབ་དཀར་གྱི་དྲིས་ལན་དྭགས་པོ་དགེ་བཤེས་པས་མཛད་པ་ལས།
སྐྱབས་གནས་ཀུན་འདུས་ཀྱི་བླ་མ་ད་ལྟ་མཇལ་ཚོད་ཀྱི་ཐ་མལ་བའི་རྣམ་པར་བསྒོམ་ནས་
ཕྱག་མཆོད་བྱེད་པ་སོགས་ཐེག་ཆེན་ཐུན་མོང་བའི་བླ་མའི་རྣལ་འབྱོར་དང་། བླ་མ་དེ་ཉིད་
རྡོ་རྗེ་འཆང་སོགས་ཡི་དམ་གྱི་རྣམ་པར་བསྒོམ་པ་སྔགས་ལུགས་ཀྱི་བླ་མའི་རྣལ་འབྱོར་དུ་
གསུངས་པས། རང་ཉིད་གསང་སྔགས་ཀྱི་སྣོད་རུང་དུ་གྱུར་ན་བླ་མ་ཡི་དམ་གྱི་རྣམ་པར་
བསྒོམ་པ་འབྲེལ་ཆེ་ཞིང་བྱིན་རླབས་ཀྱང་ཆེ་སྟེ། དགེ་བཤེས་སངས་རྒྱས་རིན་ཆེན་གྱི་དྲིས་
ལན་མཁས་གྲུབ་ཐམས་ཅད་མཁྱེན་པའི་གསུང་ལས། བླ་མའི་རྣལ་འབྱོར་གྱི་སྐབས་སུ།
བླ་མ་རྡོ་རྗེ་འཆང་དུ་བསྒྱུར་ནས་སྒོམ་པ་དང་། དེ་ལྟ་ཇི་བཞིན་དུ་སྒོམ་པ་གཉིས་གང་ཟབ་
ཟེར་བ་ལ། དྭགས་པོ་བཀའ་བརྒྱུད་ཀྱི་མོས་གུས་ཀྱི་ལམ་གྱི་དགོས་པ་ནི། བླ་མའི་སྐུ་ཇི་

ཀེའུ་ཚང་བཀའ་ལན། 42
ལྟ་བ་ལ་བཅོས་སླད་མི་བྱེད་པའི་དགོངས་པ་ཡིན་ཀྱང་། སྤྱིར་སྔགས་ལུགས་ཀྱི་བསྐྱེད་རིམ་
གྱི་རིགས་བདག་གི་ངོ་བོ་བླ་མ་ཉིད་ཡིན་ལ། དེས་ན་བླ་མའི་རྣལ་འབྱོར་གྱི་སྐབས་སུ་རྩ་
བའི་བླ་མ་རྡོ་རྗེ་འཆང་ལྟ་བུ་ལོངས་སྐུ་ཞིག་གི་རྣམ་པར་བསྒོམས་ནས་དེ་ནས་སངས་རྒྱས་
དང་བྱང་ཆུབ་སེམས་དཔའ་ཡི་དམ་མཁའ་འགྲོ་ཆོས་སྐྱོང་བསྲུང་མ་ཀུན་བསྟིམས་ནས་གསོལ་
བ་འདེབས་པ་ཉིད་ཟབ་བོ། །ཞེས་གསུངས་པ་ལྟར། སྔགས་བླ་མེད་ཀྱི་སྐབས་སུ་བླ་མ་
སངས་རྒྱས་ཀྱི་རྣམ་པར་བསྒོམ་པས་མི་ཆོག་ལོངས་སྐུ་བརྒྱན་ཅན་གྱི་རྣམ་པར་བསྒོམ་དགོས་
སོ། །འོན་ཀྱང་ལམ་རིམ་སོགས་ཀྱི་བླ་མ་ལ་དད་གུས་གསར་དུ་སྦྱོང་བའི་དུས་སུ་ད་ལྟ་རང་
གི་མཐོང་ཚོད་ཀྱི་ཐ་མལ་པའི་རྣམ་པ་པཔ་རང་ལ་བཅོས་སླད་མ་བྱས་པར་གསལ་བཏབ་ནས་
སྐྱོན་རྟོག་འགོག་ཅིང་ཡོན་ཏན་དང་བཀའ་དྲིན་དྲན་པ་ངེས་པར་བྱ་དགོས་ཤིང་དེ་ལྟ་བྱས་
ན་དུས་ཀུན་ཏུ་ཕན་ཆེ། སྔགས་ལུགས་ཀྱི་སྐབས་སུ་ཡང་། བླ་མཆོད་ཆེན་མོ་ལས། །རྣམ་
པ་ངུར་སྨྲིག་འཛིན་པའི་དགེ་སློང་ཞལ་གཅིག་ཕྱག་གཉིས་འཛུམ་དཀར་འཕྲོ། །ཞེས་པ་
རྐང་པ་གསུམ་གྱིས་རྣམ་པ་ངུར་སྨྲིག་འཛིན་པའི་རྣམ་རོལ་དུ་བསྒོམ་པ་ཡང་བླ་མ་སྤྲུལ་སྐུ་
སྒོམ་པ་ཡིན་པར་དེའི་འགྲེལ་པར་གསུངས་པ་དང་། གཞན་ཡང་། ངུར་སྨྲིག་འཛིན་པའི་
གར་གྱི་རྣམ་རོལ་བ། །ཞེས་པ་དང་། ཐ་མལ་ཚུལ་གྱིས་འགྲོ་བ་འདྲེན་མཛད་པའི། །ཞེས་
སོགས་ཀྱིས་བླ་མ་ཐ་མལ་པའི་རྣམ་པ་ཅན་ལ་མཆོག་ཏུ་གུས་པར་གསུངས་ཤིང་། བླ་མ་
ལྔ་བཅུ་པ་ལས་ཀྱང་། སློབ་དཔོན་དང་ནི་རྡོ་རྗེ་འཛིན། །ཐ་དད་པར་ནི་མི་བརྟག་གོ །ཞེས་
དང་། རྒྱུད་རྡོར་འཕྲོང་ལས། རྡོ་རྗེ་སློབ་དཔོན་ལུས་འདི་ལ། །རྒྱལ་བའི་སྐུ་ནི་རིམ་བཞིན་
གནས། །ཞེས་སོགས་ཀྱིས་རྡོ་རྗེ་འཆང་དང་དབྱེར་མེད་དུ་སྒོམ་རྒྱུའི་བླ་མ་དང་དེའི་ཕུང་
སོགས་རིགས་ལྔ་སོགས་སུ་བསྒོམ་པ་ཡང་ཐ་མལ་པའི་རྣམ་པ་ཅན་གྱི་བླ་མ་ལ་ཡང་སྒོམ་
VE

ཀེའུ་ཚང་བཀའ་ལན། . 
43
ཆོག་པ་འདྲ་ཞིང་། ཁྱད་པར་དུ་རྟོག་པ་ཚད་མ་ལ་དོན་གཉེར་གྱིས་སྒྲུབ་པ་ཚད་མ་ལ་ནན་
ཏན་བྱེད་པའི་དབེན་ས་སྙན་བརྒྱུད་ཀྱི་སྐབས་སུ་ནི། རང་གི་ཚད་ལྡན་གྱི་བླ་མ་དེ་ངོ་བོས་
སངས་རྒྱས་སུ་ཡིད་ཆེས་པས་མི་ཆོག་རྣམ་པ་ཡང་རྒྱལ་བ་ཤཱཀྱ་ཐུབ་པ་ལ་སོགས་པའི་སངས་
རྒྱས་ཀྱི་རྣམ་པར་བསྒོམ་པའི་ཤིན་ཏུ་གལ་ཆེ་བར་གསུངས་ཏེ། རྗེ་བླ་མའི་བཤད་སྒྲུབ་ཀྱི་
བསྟན་འཛིན་ཆེན་པོ་དཀའ་ཆེན་ནམ་མཁའ་རྡོ་རྗེའི་གསུང་སྙན་བརྒྱུད་ལས། །བླ་མ་སངས་
རྒྱས་སུ་བསྒོམ་པའི་ཚུལ་ལ། །ངོ་བོ་དྲིན་ཅན་རྩ་བའི་བླ་མ་ཡིན་པ་ལ། རྣམ་པ་སངས་
རྒྱས་ཀྱི་རྣམ་པར་བསྒོམ་པའི་ཚུལ་དང་། ངོ་བོ་སངས་རྒྱས་ཡིན་པ་ལ། རྣམ་པ་དྲིན་ཅན་
རྩ་བའི་བླ་མའི་རྣམ་པར་བསྒོམ་པའི་ཚུལ་དང་། ངོ་བོ་རྒྱལ་བ་ཤཱ ཀྱ་ཐུབ་པ་ཡིན་པ་ལ། རྣམ་
པ་ཡང་རྒྱལ་བ་ཤཱཀྱ་ཐུབ་པའི་རྣམ་པར་སྒོམ་པའི་ཚུལ་གསུམ་ཡོད་པ་ལས། འདིར་ནི་ཕྱི་
མ་ལྟར་བྱེད་པ་ཡིན་ཞིང་། དེ་ལྟར་སྒོམ་པ་མཐར་ཕྱིན་པ་ལ་བརྟེན་ནས་རྩ་བའི་བླ་མ་དེ་
ཉིད་ངོ་བོ་རྒྱལ་བ་ཤཱཀྱ་ཐུབ་པ་ཡིན་པར་ཡིད་ཆེས་ཤིང་། རྣམ་པ་ཡང་རྒྱལ་བ་ཤཱ ཀྱ་ཐུབ་
པའི་རྣམ་པར་མངོན་སུམ་དུ་མཐོང་བ་ནི་བླ་མ་སངས་རྒྱས་སུ་མཐོང་བའི་ཚད་དང་། མཐོང་
ཚུལ་དང་། ཡིད་ཆེས་ཚུལ་དེ་གཉིས་ཀྱི་སྒོ་ནས་བླ་མས་བསྟེན་པའི་གདམས་ངག་རྣམས་
ཚུལ་བཞིན་དུ་ཉམས་སུ་ལེན་པ་ནི་བླ་མ་འགྲུབ་པའི་ཚད་ཡིན་གྱིས། བླ་མ་ལ་ཐ་མལ་གྱི་
སྣང་ཞེན་དང་ལྡན་པས་ཆོས་ཉན་པ་སོགས་ནི་བླ་མ་འགྲུབ་པའི་ཚད་མིན་ཞེས་རྒྱལ་བ་བློ་
བཟང་དོན་གྲུབ་གསུང་ངོ་ཞེས་གསུངས་པ་ལྟར་རོ། །དེ་ལྟར་ལུགས་མང་ཡང་རང་གིས་
གང་བྱེད་རྒྱུད་ཚོད་ལ་དཔགས་ནས་སྐབས་སུ་གང་བབས་པ་ཞིག་ལ་གཙོ་བོར་བྱེད་པ་གལ་
ཆེའོ། ༈དྲི་བ་བརྒྱད་པར། བཤད་ལུང་གི་བརྒྱུད་པས་ལུང་རྐྱང་གི་བརྒྱུད་པའི་གོ་ཆོད་
པ་དང་། ལུང་རྐྱང་གི་བརྒྱུད་པས་གཅིག་ཤོས་ཀྱི་གོ་ཆོད་པ་དེ་འདྲ་ཡིན་ནམ། ཇི་ལྟར་

44
ཀེའུ་ཚང་བཀའ་ལན།
ལགས། ཕལན་ནི། འདི་སྐོར་ལ་ཁུངས་དག་པའི་གཞུང་གི་གསལ་ཁ་མ་མཐོང་ཞིང་།
དོན་གྱི་སླད་དུ་མཚན་ནས་སྨོས་ཏེ་བདག་གི་མཁན་རིན་པོ་ཆེ་ཁྲི་ཆེན་ཁྲི་ཆེན་རྡོ་རྗེ་འཆང་
གི་བཀའ་འབུམ་དུ། ཀླགས་ལུང་། བཤད་ལུང་། འཁྲིད་ལུང་གསུམ་སོ་སོའི་དོན་གསུངས་
ནས་ལུང་གསུམ་གྱི་རྣམ་དབྱེ་རྣམས་ཕྱིས་གདུལ་བྱ་བློ་དམན་པས་སོ་སོར་དབྱེ་བ་ལས་སྟོན་
པའི་དུས་སུ་མ་མཆིས་ཏེ། རྒྱུ་མཚན་གང་གི་ཕྱིར་ན་ཆོས་ཕུང་བརྒྱད་ཁྲི་བཞི་སྟོང་རྣམས་
སྟོན་པ་སངས་རྒྱས་ཀྱིས། ཀླགས་ལུང་། བཤད་ལུང་། འཁྲིད་ལུང་གི་སྒོ་ནས་སོ་སོར་
གསུངས་པ་མདོ་སྔགས་གང་ནས་ཀྱང་མ་བཤད་པའི་ཕྱིར་རོ། །དེའི་ཕྱིར་དེང་སང་ལུང་
རྒྱུན་འཁྲིད་རྒྱུན་ཞེས་གུ་དོག་གིས་སོ་སོར་དབྱེ་རུང་། དོན་ལ་ཀླགས་ལུང་རྒྱུན་ཡོད་པ་ཞིག་
སློབ་མ་དབང་པོ་རྣོན་པོས་བླ་མས་བཀླགས་པའི་ཚེ་དོན་འདི་དང་འདིའོ་ཞེས་གོ་བ་ཆགས་
ན་ཁྲིད་ཐོབ་པའི་གོ་ཆོད་ལ། གོ་བ་མ་ཆགས་ན་ནི་བླ་མས་ཇི་ཙམ་བཤད་ཀྱང་སློབ་མའི་
རྣ་བ་གཟན་པ་ལས་ཁྲིད་ཐོབ་པར་ག་ལ་འཇོག འོན་ཀྱང་དེང་དུས་མཆོག་དམན་བར་པ་
རྣམས་ཐོས་རྒྱ་དང་གསན་རྒྱའི་ཐུགས་ཁུར་ཆེ་བའི་སྐབས་སུ། འདི་ལྟར་སྨྲ་བ་ཞེས་སོགས་
གསུངས་པ་ལྟར་ཁོ་བོ་ཡང་དོན་གྱི་གོ་ལུགས་དེ་ནང་བཞིན་འདོད་ལ། འོན་ཀྱང་གོང་དུ་
ལུང་གསུམ་གྱི་རྣམ་དབྱེ་རྣམས་གདུལ་བྱ་བློ་དམན་པས་སོ་སོར་དབྱེ་བ་ཞེས་གསུངས་པའི་
ནུས་པོས་ལུང་གསུམ་གྱིད བྱེ་བ་དང་བརྒྱུད་ཁུངས་སོ་སོར་མི་བཞེད་པ་ནི་ག་ལ་ཡིན། དེས་
ན་བཀླགས་ལུང་ཙམ་ཚུལ་བཞིན་ཉན་པས་ལུང་རྐྱང་ཐོབ་ཀྱང་དེའི་བཤད་པ་ཐོབ་པའི་གོ་
མི་ཆོད། ཆོད་དེའི་བཀླགས་ལུང་མ་ཆད་པའི་ཐོག་གཞུང་དེ་ཁའི་སྤྱིའི་ཁོག་གི་གོ་བ་ཆགས་
ངེས་ཀྱི་བཤད་པ་རྒྱས་བསྡུས་གང་ཐོབ་ཀྱང་བཤད་ལུང་གཉིས་ཀ་ཐོབ་པའི་གོ་ཆོད། འོན་
ཀྱང་དཔེར་ན་མངོན་རྟོགས་རྒྱན་གྱི་བཤད་པ་ལེགས་པར་ཐོབ་ན་ཡུམ་གསུམ་གྱི་སྦས་དོན་

ཀེའུ་ཚང་བཀའ་ལན། 
45
གྱི་བཤད་པ་ཆ་ཚང་ཐོབ་པའི་གོ་ཆོད་ནས་རང་གིས་ཐོས་བསམ་སྒོམ་གསུམ་གྱི་ཉམས་སུ་
ལེན་པ་དང་། གཞན་ལ་དེ་བཞིན་དུ་བཤད་པ་སོགས་རུང་ཡང་ཡུམ་གསུམ་གྱི་ལུང་ཐོབ་
པའི་གོ་མི་ཆད། ཡང་འགྲེལ་པ་དོན་གསལ་ལྟ་བུ་རྩ་ཚིག་མ་ཐོར་བའི་འགྲེལ་བའི་བཤད་
ལུང་ལེགས་པར་ཐོབ་ན་རྩ་བ་མངོན་རྟོགས་རྒྱན་ལྟ་བུའི་བཤད་ལུང་གཉིས་ཀ་ཐོབ་པའི་གོ་
ཆོད་བྱས་ཆོག་པ་འདྲ་སྟེ། ལུང་ཐོབ་པའི་དོན་ནི་བརྒྱུད་ལྡན་བླ་མས་ལུང་བཀླགས་པའི་ཚེ་
དད་གུས་ཀྱིས་ཉན་པས་ཚིག་རྣ་བར་ཐོས་པའི་བག་ཆགས་སེམས་སྟེང་དུ་བཞག་པ་ལ་བྱེད་
པ་དང་། བཤད་པ་ཐོབ་པའི་དོན་ཡང་བླ་མས་བཤད་པ་བཞིན་གྱི་དོན་གོ་བའི་བློ་རིག་སྐྱེས་
པ་ལ་བྱེད་ཅིང་། དེའི་ཕྱིར་དམ་པ་གོང་མ་རྣམས་ཀྱི་རྣམ་ཐར་དང་གསན་ཡིག་ཏུ་ཡང་
འགྲེལ་པ་དེ་དང་དེའི་ཐོག་ནས་རྩ་བའི་བཤད་པ་ལེན་འདི་ཙམ་ཐོབ་ཅེས་འབྱུང་བ་ལྟར་རོ་
སྙམ་སྟེ་ད་དུང་ཁུངས་ཐུབ་པའི་དམ་པ་གོང་མའི་ཕྱག་བཞེས་དང་། གཞུང་གི་གསལ་ཁ་
ཇི་ཡོད་གཟིགས་པར་ཞུ། བརྒྱུད་པ་ཡང་རང་ལ་བྱིན་རླབས་འབྱུང་བ་རྒྱུན་མ་ཆད་པའི་
གྲངས་འདྲེན་རྒྱུ་ཡོད་པའང་དགོས་ཏེ་འཆལ་ཉམས་མ་སོང་བ་གལ་ཆེའོ། ལདྲི་བ་དགུ་
པར། ཚེ་འདིར་བསྟན་པའི་ཞབས་འདེགས་དང་གཞན་དོན་འགྲུབ་པ་ཞིག་བྱུང་ན་སྐྱེ་བ་
ཕྱི་མ་གར་སྐྱེ་ནའང་སྐྱེ་སྙམ་པའི་བློ་དེ་བཟང་ངན་ཇི་ལྟར་ལགས། ལྷལན་ནི། བློ་དེའི་ངོ་
བོ་ཙམ་ནི་སེམས་དཔའ་ཆེན་པོ་རྣམས་ཀྱི་བསྟན་འགྲོའི་དོན་མཛད་པའི་སྙིང་སྟོབས་དང་
རྗེས་སུ་མཐུན་པས། ལས་དང་པོ་པས་ཀྱང་དེ་འདྲའི་སེམས་བཅོས་མ་ཙམ་ཡང་བསྐྱེད་
གང་ཐུབ་བྱས་ན་བསོད་ནམས་ཆེ་རུང་། བསམ་པ་ལྟར་སྣང་དེས་སླད་ནས་སྦྱོར་བ་སྡོམ་
པ་གསུམ་གྱི་བཅས་འགལ་གྱི་ལྟུང་བ་དང་རང་བཞིན་གྱི་སྡིག་པ་རྣམས་ལ་དགའ་བཞིན་དུ་
འཇུག་པའི་སྐབས་དབྱེ་བ་ནི་མི་རིགས་ཏེ། སྤྱིར་བྱང་སེས མ་ཀྱི་བསླབ་བྱའི་སྐབས། སྙིང་

46
ཀེའུ་ཚང་བཀའ་ལན།
བརྩེར་བཅས་ན་མི་དགེ་མེད། །ཅེས་ལུས་ངག་གི་མི་དགེ་བ་བདུན་གནང་བའི་སྐབས་ཤིག་
གསུངས་ཀྱང་། དེ་ནི་བྲམ་ཟེའི་ཁྱེའུ་སྐར་མ་ལྟ་བུ་བདག་གཞན་བརྗེ་ནུས་པའི་བྱང་སེམས་
དང་ལྡན་པ་དང་། བྱང་སེམས་ཀྱི་སྡོམ་པ་དང་ལྡན་ཞིང་བསླབ་བྱ་ལ་དུས་རྟག་ཏུ་སློབ་པ་
དང༌། དུག་གསུམ་གྱི་ཀུན་སློང་ཙམ་ཡང་མེད་པས་གཞན་དོན་དུ་འགྱུར་བའི་དགོས་པ་
ཆེན་པོ་དང་ལྡན་པ། ལུས་ངག་གི་ཉེས་སྤྱོད་དེ་དག་ལས་ཐབས་གཞན་ན་རྙེད་པའི་ཚེ་ཉེས་
མེད་དུ་གནང་ཞིང་། དེ་ལྟར་མ་བྱས་ན་བྱང་སེམས་ཁྱད་པར་བ་དེ་ལ་ཉེས་བྱས་འབྱུང་
བར་གསུངས་ཀྱིས། བྱང་སེམས་ཀྱི་སྡོམ་པ་ལ་ཚུལ་བཞིན་དུ་སློབ་པའི་ཐེག་ཆེན་པ་སྤྱི་ཙམ་
ལ་ཡང་མ་གནང་ན། སྡོམ་པ་མི་བསྲུང་བའི་ཐེག་ཆེན་པར་ཁས་འཆེ་བ་རྣམས་ལ་གནང་
བའི་སྐབས་ག་ལ་ཡོད། དེ་ལ་དགོངས་ནས་བྱང་ཆུབ་གཞུང་ལམ་དུ། གནས་འདི་ནི་ཐུབ་
པ་ཉག་གཅིག་གི་ཡུལ་ཡིན་པས་ཤིན་ཏུ་ཕྲ་ལ་ཉེན་ཆེན་པོ་དང་བཅས་པ་ཡིན་པའི་ཕྱིར་རོ་
ཞེས་གསུངས་པ་ལྟར། གཞན་དོན་བཅོས་མ་ཙམ་ལ་འཁྲུལ་ནས་སྣོད་མིན་ལ་གསང་བ་
སྒྲོག་པ་དང་། རང་ཕྱོགས་ལ་མི་དགའ་བ་ཙམ་ལ་མངོན་སྤྱོད་བྱེད་པ་དང་། གསང་སྔགས་
ལ་ཁག་བཏགས་ནས་སོ་ཐར་བྱང་སེམས་ལས་འགལ་བར་བྱེད་པ་སོགས་ཁ་ན་མ་ཐོ་བ་ཆེན་
པོ་ལ་མི་འཛིམ་པ་རྣམས་གཞན་དོན་རྒྱ་ཆེན་པོ་འཛིན་པ་ནི་རང་གཞན་ཀུན་ལ་དུས་དབང་
གིས་འབྱུང་ཉེ་བས་རང་ལ་རང་གཅེས་ཀྱིས་རྟོག་དཔྱོད་ཞིབ་པ་གལ་ཆེའོ། ལྷདྲི་བ་བཅུ་
པར། སངས་རྒྱས་ཀྱིས་ལས་འབྲས་ཕྲ་མོ་མངོན་སུམ་དུ་གཟིགས་པ་དེ་སྟོང་ཉིད་སྒོམ་པ་
མཐར་ཕྱིན་པའི་ཐུན་མོང་མ་ཡིན་པའི་ལག་རྗེས་ཡིན་ཟེར་ཨེ་ཆོག་ལགས། ལྷལན་ནི། ཚད་
མ་རྣམ་ངེས་ལས། རྒྱུ་དང་རྐྱེན་རྣམས་ཀྱི་ནུས་པ་ནི་ཐམས་ཅད་མཁྱེན་པ་མ་ཡིན་པའི་བསམ་
གྱིས་མི་ཁྱབ་པའི་ཕྱིར་རོ་ཞེས་དང་། ཞི་བ་ལྷས། ལས་ཚུལ་བསམ་གྱིས་མི་ཁྱབ་སྟེ། །ཐམས་

ཀེའུ་ཚང་བོཀའ་ལན། 
47
ཅད་མཁྱེན་པ་ཁོ་ནས་མཁྱེན། །ཞེས་གསུངས་པས་སངས་རྒྱས་ཁོ་ནའི་མངོན་སུམ་གྱི་སྤྱོད་
ཡུལ་རྒྱུ་འབྲས་ཕྲ་ཞིང་ཕྲ་བ་གཟིགས་པའི་ཡེ་ཤེས་མཐར་ཐུག་ནི་ངོ་བོ་ཆོས་སྐུ་ལས་མ་འདས་
པས་ལམ་ཐབས་ཤེས་གཉིས་ལས་ཤེས་རབ་ཀྱི་ཐུན་མོང་མ་ཡིན་པའི་ལག་རྗེས་ཡིན་ཏེ། རིན་
ཆེན་འཕྲེང་བ་ལས། །ཆོས་ཀྱི་སྐུ་དེ་མདོར་བསྡུ་ན། །རྒྱལ་པོ་ཡེ་ཤེས་ཚོགས་ལས་འཁྲུངས།
ཞེས་གསུངས་ཤིང་། ཁྱད་པར་དུ་སངས་རྒྱས་ཀྱིས་བདེན་གཉིས་གཅིག་ཅར་དུ་མངོན་སུམ་
དུ་གཟིགས་པ་ནི་སྟོང་ཉིད་སྒོམ་པ་མཐར་ཕྱིན་པའི་ཐུན་མོང་མ་ཡིནཔའི་ལག་རྗེས་ཡིན་ཏེ།
གཟིགས་ཚུལ་དེ་ནི་བདེན་གཉིས་ངོ་བོ་ཐ་དད་དུ་འཛིན་པའི་དྲི་མ་ཟད་པར་སྤངས་པ་ཁོ་ནའི་
ཁྱད་ཆོས་སོ། །དེའི་ཕྱིར་སེམས་ཅན་གྱི་ལམ་མཐར་ཐུག་རྒྱུན་མཐའི་བར་ཆད་མེད་ལམ་
ལ་ཡང་ཤེས་བྱ་ཇི་སྙེད་པའི་རྣམ་པ་ཅུང་ཟད་ཀྱང་མི་འཆར་བ་དེ། སྟོང་ཉིད་སྒོམ་པ་མཐར་
མ་ཕྱིན་པས་བདེན་གཉིས་ངོ་བོ་ཐ་དད་དུ་འཛིན་པའི་དྲི་མ་ཟད་པར་མ་སྤངས་པ་ལ་ཐུག་པར་
རྗེ་བཙུན་ཆོས་ཀྱི་རྒྱལ་མཚན་གྱིས་སྐབས་བརྒྱད་པའི་སྤྱིར་དོན་དུ་གསུངས་ཤིང་། དེ་ནི་
རྣམ་བཤད་ཀྱི་དགོངས་པ་ཡང་ཡིན་ནོ། ༈དྲི་བ་བཅུ་གཅིག་པར། མི་ཕ་རོལ་པོ་ཞིག་ཤི་
ན་སྙམ་པའི་ཡིད་སྨོན་ནར་མར་ཡོད་པའི་ངང་ནས་ཕ་རོལ་པོ་དེ་ཤི་སོང་ཚེ་དགའ་བ་སྒོམ་
པ་བྱུང་ན་སྤྱིར་ཉེས་པ་ཇི་འདྲ་འབྱུང་། དགེ་སློང་ཡིན་ན་ལྟུང་བ་ཇི་ལྟ་བུ་ཞིག་འབྱུང་གསུང་
དུ་གསོལ། ལྷལན་ནི། བསམ་པ་དེ་ཙམ་ལ་ཕ་རོལ་པོ་ཤི་བའི་སྦྱོར་བ་རང་གིས་བྱས་སམ་
བྱེད་དུ་བཅུག་པ་དང་མ་འབྲེལ་ན་དུག་གསུམ་ཅི་རིགས་པའི་ཉེས་དམིགས་འབྱུང་ཞིང་།
བཅས་ལྡན་དགེ་སློང་ལ་ནི་སྲོག་གཅོད་ཀྱི་ཕམ་པའི་སྡེར་གཏོགས་ཀྱི་དེ་དག་ལ་སེམས་མ་
བསྲུང་བའི་ཉེས་བྱས་འབྱུང་། གསོད་སེམས་སྐྱེད་ན་དེ་ནས་ལུས་ངག་ཏུ་མ་ཐོན་པའི་བར་
བསྡམས་བྱའི་ཉེས་བྱས་དང་། ལུས་ངག་ཏུ་ཐོན་ནས་གསོད་པའི་སྦྱོར་བ་ལ་ཐུག་གི་བར་

ཀེའུ་ཚང་བཀའ་ལན། 48
ལ་བཤགས་བྱའི་ཉེས་བྱས་འབྱུང་བས་སྲོག་གཅོད་ཀྱི་ཕམ་པའི་སྦྱོར་བའི་ལྟུང་བ་འབྱུང་ངོ་།
སྦྱོར་བ་དང་འབྲེལ་པ་ལ་ནི་མཛོད་ལས། སྦྱོར་བ་རྩ་བ་གསུམ་ལས་སྐྱེས། །དེ་ཡི་མཇུག་
ཐོག་ལས་བྱུང་ཕྱིར། །བརྣབ་སེམས་སོགས་རྩ་གསུམ་ལས་སྐྱེས། །ཞེས་གསུངས་པ་ལྟར།
དུག་གསུམ་ཅི་རིགས་པའི་གསོད་འདོད་ཀྱིས་བསྐྱེད་པའི་སྲོག་གཅོད་དང་། གནོད་སེམས་
གང་རུང་འབྱུང་ཉེ་ཞིང་། དགེ་སློང་གིས་ནི་དེ་འདྲའི་སྦྱོར་བ་ཕན་འདོད་ཀྱིས་བྱས་ཀྱང་
ཡན་ལག་གཞན་ཚང་ན་ཕམ་པ་ཡང་འབྱུང་སྟེ། དགེ་སློང་མ་སྐྱོང་མའི་བྱུང་བ་བཞིན་ནོ།
༈དྲི་བ་བཅུ་གཉིས་པར། རྒྱལ་བ་དགེ་འདུན་རྒྱ་མཚོའི་ཡབ་ཀུན་དགའ་རྒྱལ་མཚན་གྱི་
རྣམ་ཐར་དུ་ཆུང་དུས་ནས་རབ་ཏུ་བྱུང་ཞིང་རིམ་གྱིས་དགེ་སློང་མཛད་པའི་ཚུལ་མ་གཏོགས་
གསང་ཡུམ་བསྟེན་པ་སོགས་གསལ་མི་འདུག་པ་ཇི་ལྟར་ལགས། ཝཱལན་ནི། རྒྱལ་བ་རང་
གིས་མཛད་པའི་ཡབ་རྗེའི་རྣམ་ཐར་ནོར་བུའི་ཐེམ་སྐས་སུ་ཁྱེད་རང་གི་དྲི་བ་དེ་ནང་བཞིན་
འདུག་པ་ནི་གདུལ་བྱ་མ་དག་པས་སྐྱེས་བུ་ཆེན་པོའི་མཛད་པ་དམིགས་བསལ་ཅན་ལ་སྐུར་
འདེབས་ལོག་ཞུགས་བགྱིས་དགོས་ཐུན་མོང་བ་ལ་བསྟན་དུ་རུང་བའི་རྣམ་ཐར་ཙམ་མཛད་
པ་ཡིན་ནམ་སྙམ་ཞིང་། གང་ལྟར་དོན་དུ་རྒྱལ་བ་རང་གི་རྣམ་ཐར་རང་རྩོམ་མཛད་པ་
ལས་ཡབ་དགུང་ལོ་བཞི་བཅུ་རྩ་ལྔ་བཞེས་པའི་དུས་སུ་མ་གཅིག་ཀུན་དགའ་དཔལ་མོ་ཞེས་
བྱ་བ་མཁའ་འགྲོ་མ་འགྲོ་བ་བཟང་མོའི་སྐྱེ་བར་གྲགས་པ་དེ་ཉིད་གསང་ཡུམ་དུ་བསྟེན་ནས་
རྒྱལ་བ་རང་ཉིད་རིགས་སྲས་སུ་བསྐྲུན་པར་གསལ་ཞིང་། གཞན་ཡང་གཡངས་པ་ཆོས་
རྗེ་དཀོན་མཆོག་སྐྱབས་ཀྱིས་མཛད་པའི་རྒྱལ་བའི་རྣམ་ཐར་དཔག་བསམ་ལྗོན་ཤིང་དང་།
བཙུན་པ་དགེ་སློང་ཨ་ཨནནྡས་མཛད་པའི་རྒྱལ་བའི་རྣམ་ཐར་དཔག་བསམ་གྱི་ལྗོན་པ་ཞེས་
པ་ཉུང་ངུ་ལས་ཀྱང་དེ་བཞིན་དུ་གསལ་ཞིང་གོང་གི་ཡབ་རྗེའི་རྣམ་ཐར་ལས་ཀྱང་། ཡང་

ཀེའུ་ཚང་བཀའ་ལན། 49
ལན་ཅིག་ཨ་མ་ཀུན་དགའ་དཔལ་མོས་རྟ་དཀར་པོ་ཞིག་ཁྲིད་ནས་བྱོན་བྱུང་སྟེ། བླ་མ་མཁའ་
སྤྱོད་དུ་སྤྱན་འདྲེན་དུ་ཡོངས་པ་ཡིན་ཞེས་ཞུ་བའི་མནལ་ལམ་བྱུང་ཞེས་གསལ་བ་རྒྱལ་ཡུམ་
དེ་ཁ་ཡིན་འདྲ་ཞིང་། ཡུམ་ཀུན་དགའ་དཔལ་མོ་དེ་ཡང་སྔར་ཆོས་སྒོར་ཞུགས་པ་ཞིག་
ཡིན་འདུག་གོ ལྟདྲི་བ་བཅུ་གསུམ་པར། ཞོ་དང་འོ་མ་སོགས་དགེ་སློང་གིས་ཕྱི་དྲོ་ལོངས་
སྤྱོད་པ་དེང་སང་གི་ཕྱག་ལེན་ལ་དར་བ་འདིའི་ཁུངས་རྣམ་དག་ཇི་འདྲ་ཡོད་གོང་གསལ་དོན་
ཆེན་བཅུ་གསུམ་པོ་འདི་རྣམས་ཀྱི་བཀའ་ལན་གསལ་ཞིང་གོ་བདེ་བ་རང་གཞན་ཀུན་ལ་ཕན་
པའི་གདམས་ངག་ཟབ་མོ་ཞིག་བརྩེ་བས་གཟིགས་པ་མཁྱེན། མཁྱེན་ལགས། ལྷལན་ནི།
དེང་སང་གི་ཕྱག་ལེན་ཡིན་ཚད་ལ་ཁུངས་རྣམ་དག་ཡོད་པའི་ངེས་པ་ག་ལ་ཡོད། བཅས་
ལྡན་དགེ་སློང་གིས་ཞོ་དང་འོ་མ་ཕྱི་དྲོ་བཏུང་མི་རུང་བའི་ཁུང་རྣམ་དག་ནི། མདོ་རྩ་ལས།
རང་གི་ཕྱེད་ཡོལ་ནས་སྐྱ་རེངས་འཆར་བའི་བར་ནི་དུས་མ་ཡིན་ནོ། །དེ་ཉིད་ལ་ཤེས་གཙོ་
བོ། བཅའ་བར་བྱ་བ་དང་བཟའ་བར་བྱ་བ་ཟོས་ནའོ། །ཞེས་པ་ཙམ་ལས་མ་གསུངས་
ཀྱང་། མཚོ་ཊཱི ཀ་མཆན་འགྲེལ་ལས། བཟའ་བར་བྱ་བ་ནི་མཚོན་པ་ཙམ་སྟེ། ལུང་ཞུ་
བ་ལས། ཞོ་ནི་དུས་སུ་རུང་བའོ། །ཞེས་གསུངས་པས་ཞོའ མ་འོ་མ་ལྟ་བུ་དུས་སུ་རུང་བའི་
བཏུང་བ་འཐུང་ན་ཡང་ལྟུང་བྱེད་དོ། །ཞེས་གསུངས་པ་ལྟར། བཅོས་ལྡན་དགེ་སློང་གིས་
ཞོ་དང་འོ་མ་ལ་དུས་མ་ཡིན་པར་ལོངས་སྤྱད་ཆོག་པའི་ཟས་རང་གི་ངོ་བོའི་སྒོ་ནས་དམིགས་
བསལ་མེད་ཀྱང་། རྟེན་གྱི་སྒོ་ནས་དེས་ཕན་པའི་ནད་ཅན་ལ་དམིགས་བསལ་ཡོད་པས།
འབྱུང་ཁམས་སྙོམས་པའི་ལུས་བདེ་བའི་རིང་ཕྱི་དྲོའི་ཁ་ཟས་ཀྱི་ཉེས་དམིགས། སུམ་བརྒྱ་
པ་ལས། ཉེས་བྱས་ལྕགས་ཀྱི་གོང་བུའི་ཟས་རྣམས་ཟ། །ཞེས་གསུངས་པ་ལྟར་དྲན་ནས་
ཁམ་རེ་ལ་ཡང་འཛེམ་བག་ཆེན་པོ་བྱ་ཞིང་། འཛེམས་པས་ལུས་མི་བདེ་བར་གྱུར་པ་ན་

ཀེའུ་ཚང་བཀའ་ལན། 50
དགག་པ་ཁོ་ན་ལ་རེ་བའི་ཨུ་ཚུགས་མི་བྱེད་པར་འདུལ་འཛིན་མཁས་པའི་རྗེས་སུ་འབྲང་
སྟེ་ཞོ་སོགས་ནད་ལ་ཕན་ཚོད་ཙམ་སྲེད་པ་མེད་པར་ལོངས་སྤྱོད་པ་དམ་པ་གོང་མ་ཚད་ལྡན་
རྣམས་ཀྱི་ཕྱག་བཞེས་ལྟར་བྱེད་པ་ཡིན་ལ། དུས་དབང་གི་ལུགས་སྲོལ་ཡིན་ཚད་ཕར་བཞག་
རང་གི་བླ་མའི་བཀའ་དང་མཛད་སྲོལ་ཙམ་ཡིན་པ་ལ་རེ་ནས་འཇུག་ཏུ་མི་རུང་བ་ནི། ལམ་
རིམ་ཆེན་མོ་ལས། གལ་ཏེ་བླ་མའི་བཀའ་བཞིན་དུ་དགོས་བླ་མ་དེ་བསྟེན་ན་མི་རིགས་པའི་
ལམ་དུ་འཁྲིད་པ་དང་སྡོམ་པ་གསུམ་དང་འགལ་བའི་བྱ་བ་ལ་སྦྱོར་བར་བྱེད་ན་དེ་ལྟར་བྱའམ་
ཞེ་ན་དེ་ལ་ནི། འདུལ་བ་མདོ་ལས། ཆོས་མ་ཡིན་པ་སྨྲ་ན་བཟློག་པར་བྱའོ་ཞེས་དང་། དཀོན་
མཆོག་སྤྲིན་ལས་ཀྱང་། དགེ་བའི་ཆོས་ལ་དེ་དང་མཐུན་པར་སྤྱོད་ལ། མི་དགེ་བ་ལ་མི་
མཐུན་པར་སྤྱོད་དོ། ། ཞེས་གསུངས་པས་དེའི་བསྒོ་བ་ལ་མི་ཉན་དགོས་སོ། ། མི་རིག་པ་
ལ་མི་འཇུག་པ་ནི་སྐྱེས་རབས་བཅུ་གཉིས་པ་ན་གསལ་བར་ཡོད་དོ། །འོན་ཀྱང་དེ་དག་རྒྱུ་
མཚན་དུ་བྱས་ནས་དེ་ལ་མི་གུས་པ་དང་བརྙས་པ་དང་། སྨོད་པ་སོགས་བྱར་མི་རུང་བས།
བླ་མ་ལྔ་བཅུ་པ་ལས། རིག་པ་ཡིས་ནི་མི་ནུས་ན། ། མི་ནུས་དེ་ལ་ཚིག་གི་སྦྱངས། །ཞེས་
གསུངས་པ་ལྟར། བཤད་སྦྱང་ལེགས་པར་བྱས་ཏེ་མི་འཇུག་པ་ཡིན་ནོ། །ཞེས་གསུངས་
པ་ལྟར་བྱེད་པ་གལ་ཆེ་ཞིང་། སྔགས་བླ་མེད་ཀྱི་སྐབས་སུ་ཡང་དེ་ལྟར་བྱ་བ་ནི་གོང་གི་བླ་
མ་ལྔ་བཅུ་པའི་ལུང་དེས་གོ་ནུས་པར་མ་ཟད། དུས་འཁོར་གྱི་འགྲེལ་ཆེན་དྲི་མེད་འོད་ལས།
དེའི་ཕྱིར་བརྗོད་པར་བྱ་སྟེ། འདིར་མ་འོངས་པའི་དུས་སུ་ལམ་ཉམས་པའི་བྱས་པའི་སྐྱེ་
བོ་རྣམས་ཀྱིས། །སློབ་དཔོན་ཡོན་ཏན་བླང་བྱ་སྟེ། །སྐྱོན་ནི་ནམ་ཡང་མིན་པ་ཉིད། །ཅེས་
པ་གང་བརྗོད་པར་བྱ་བ་དེ་ནི་མ་ཡིན་ཏེ། ཅིའི་ཕྱིར་ཞེ་ན། གང་གི་ཕྱིར་བླ་མ་བསྟེན་པའི་
སླད་དུ་སློབ་དཔོན་གྱི་སྐྱོན་དང་ཡོན་ཏན་ཡོངས་སུ་བརྟག་པ་དེ་བཞིན་གཤེགས་པས་གསུངས་

ཀེའུ་ཚང་བཀའ་ལན། 
51
པ་འདི་ལྟ་སྟེ། །སྙིང་རྗེ་མེད་ཅིང་ཁྲོ་ལ་གདུག །ཁེངས་ཤིང་ཆགས་ལ་མ་བསྡམས་དང་།
རང་བསྟོད་བླ་མར་སློབ་མ་ནི། བློ་བཟང་ལྡན་པས་མི་བྱའོ། །ཞེས་པ་སྟེ། གསུང་འདིའི་
ཕྱིར་བླ་མར་བྱས་ཀྱང་བྱ་བ་མ་ཡིན་པ་བྱེད་པ་ནི་ཐར་པ་དོན་དུ་གཉེར་བའི་སློབ་མས་སྤུང་
བར་བྱ་བ་ཉིད་དོ། །དེ་བཞིན་དུ་དང་པོའི་སངས་རྒྱས་ལས། །གང་ཞིག་ཁྱིམ་པ་བསྟི་གནས་
སྤྱོད། །གཡོག་པོ་ཞིང་པ་འཚོང་པ་དང་། །དམ་ཆོས་འཚོང་བའི་རྨོངས་པ་དེ། །ས་ལ་རྡོ་
རྗེ་འཛིན་པ་མིན། །ཞེས་པ་ལས་སོགས་པས་སོ། །ཞེས་གསུངས་པ་ལྟར། རང་གི་སློབ་
དཔོན་དུ་མ་བྱས་གོང་སྐྱོན་ཤས་ཆེ་ཆུང་བརྟགས་ནས་སྐྱོན་ཤས་ཆེ་ན་བླ་མར་མི་བྱ་བར་མ་
ཟད་བླ་མར་བྱས་ཟིན་ཀྱང་ཆེས་མ་ཡིན་པ་བྱེད་ན་དེའི་རྗེས་སུ་འབྲངས་ནས་དེ་དང་འགྲོགས་
པར་མི་བྱ་སྟེ་འགྲེལ་ཆེན་དེའི་ཐད་ཀྱི་ཊིཀ་ཆེན་དེ་ཉིད་སྣང་བ་ལས། ལུང་འདི་ནི་གང་ཟང་
དེ་ལས་སྔར་ཆོས་ཀྱི་བཀའ་དྲིན་མ་ནོས་པའི་གོང་དུ་སྐྱོན་འདི་དང་ལྡན་བརྟགས་ནས་ལྡན་ -
ན་བླ་མར་མི་བྱ་ཞིང་། ཆོས་ཀྱི་འབྲེལ་བ་མི་བྱ་བར་སྟོན་པའང་ཡིན་ཞིང༌། རྒྱུད་དང་
འགྲེལ་བ་འདིར་སྔར་བཤད་པའང་གཙོ་བོ་དེ་ཉིད་ཡིན་མོད་ཀྱི་གསུང་འདིའི་ཕྱིར་དེར་མ་
ཟད་སྔར་བླ་མར་བྱས་ཟིན་ཀྱང་བྱ་བ་མ་ཡིན་པ་བྱེད་པ་ནི་ཐར་པ་དོན་དུ་གཉེར་བའི་སློབ་
མས་དེ་དང་འགྲོགས་པ་སྤང་པར་བྱ་བ་ཉིད་དོ། །ཞེས་བྱ་བ་ཡིན་གྱི། སྐྱོན་མཐོང་བ་རྒྱུ་
མཚན་དུ་བྱས་ནས་མ་དད་པར་བྱ་བར་སྟོན་པ་ནི་མ་ཡིན་ལ། དེའི་རྒྱུ་མཚན་གྱིས་ཕྱིན་
ཆད་བླ་མར་འཛིན་པ་དང་། བསྙེན་བཀུར་བའི་ཞིང་ཏུ་འཛིན་པའི་ཁུར་དོར་ན་རྩ་ལྟུང་དང་
པོ་འབྱུང་བའི་གོ་སྐབས་ཀྱང་ཡོད་པས་སྤང་བར་བྱ་བའི་སྤོང་ཚུལ་རྣམ་དབྱེ་ཕྱེད་དགོས་སོ།
ཞེས་སོགས་གསུངས་ཤིང་། དེའི་ཐད་ཀྱི་མཁས་པ་བུ་སྟོན་གྱི་མཆན་འགྲེལ་དུ་ཡང་། གསུང་
འདིའི་ཕྱིར་ལན་གཅིག་དབང་ཞུས་ནས་བླ་མར་བྱས་ཀྱང་བྱ་བ་མ་ཡིན་པ་ཆོས་མ་ཡིན་པ་

ཀེའུ་ཚང་བཀའ་ལན། 52
བྱེད་པ་ནི་ཐར་པ་དོན་དུ་གཉེར་བའི་སློབ་མས་སྤང་བར་བྱ་བ་ཉིད་དོ་ཞེས་གོང་དང་མཐུན་
པར་གསུངས་སོ། །ཉམས་སུ་བསྐོར་ནས་སོམ་ཉིའི་གནས་རྣམས་ལ། །དྲི་བ་མཛད་འོས་
དམ་པའི་སྲོལ་བཟུང་བས། །བདག་ཀྱང་ཁྱེད་ལ་ཕན་པའི་སེམས་བསྐྱེད་དེ། །ཁུངས་དང་
སྦྱར་ནས་ཅུང་ཟད་སྤྲོས་ཏེ་བཤད། །ཀུན་ལ་གཅིག་ཏུ་ཕན་པ་རྒྱལ་བའི་བསྟན། །ཡོངས་
རྫོགས་ཇི་བཞིན་གཟིགས་འདོམས་ཙོང་ཁ་པའི། །ཐུགས་བཞེད་བཀའ་སྲོལ་རྟག་ཏུ་འཛིན་
པ་ལས། །གཞན་དུ་མི་འགྱུར་དམ་བཅའ་བརྟན་པོ་མཛོད། དོན་མཐོག་འདྲིས་པའི་བློ་
སྦྱོང་མ་ནུས་པས། །དོག་པ་ལས་ཀྱང་ལྕི་བའི་ལན་བཏབ་ན། །དཔང་གྱུར་མཁས་པས་
གསལ་མཛོད་ལེགས་བཤད་ཀུན། །དེ་དོན་སྒྲུབ་པ་ཁོ་ནའི་རྒྱུར་གྱུར་ཅིག ཅེས་པའང་བླ་
མའི་ཉེ་གནས་ཀེའུ་ཚང་སྤྲུལ་མིང་པས་སྦྱར་བའོ།
༈ཏྲེ་པ་བླ་མ་དགེ་ལེགས་བརྩོན་འགྲུས་ལགས་ཀྱི་དྲིས་ལན། །དཔལ་ལྡན་བླ་མ་བློ་བཟང་
རྡོ་རྗེ་འཆང་། །ཡེ་ཤེས་རྣམ་གྲོལ་མཆོག་སྦྱིན་སྐྱབས་ཀྱི་ཕུལ། །སྒྲུབ་པས་མཆོད་ནས་
གཞུང་བཟང་བལྟ་བའི་མིག །ཞལ་གདམས་འཐུར་མས་འབྱེད་པའི་ཆོ་ག་བྱ། །ཁམ་ཏྲེ་
བོ་ནས་རྗེ་རྒྱལ་བ་གཉིས་པའི་རིང་ལུགས་འཛིན་པ་མང་ཐོས་སྒྲུབ་བརྩོན་བླ་མ་དགེ་ལེགས་
བརྩོན་འགྲུས་ལགས་ནས་དྲི་བ་མཛད་པར། ༣ཆོས་སངས་རྒྱས་ཀྱི་ཆོས་ཡིན་པས་མི་ཆོག་
གང་ཟག་རང་ཉིད་ནང་པ་སངས་རྒྱས་པའི་གྲལ་དུ་ཚུད་པ་དགོས། དེའི་གྲལ་དུ་ཚུད་ན་
ནི་སྐྱབས་སུ་སོང་མ་སོང་གི་སྒོ་ནས་འཇོག་ནའང་། ཆེས་བྱེད་ལོ་བ་དང་། སྐྱབས་སུ་འགྲོ་
ལོ་བ་རེ་བྱས་ཀྱང་དེ་ཇི་ལྟ་བ་བཞིན་མ་ཤེས་པས་ནོངས་པའི་རིགས་མང་དུ་སྣང་བས། དེས་
ན་མཚན་ཉིད་ཤེས་པ། ཁྱད་པར་ཤེས་པ། ཁས་བླངས་ཤེས་པ། གཞན་དུ་མི་སྨྲ་བ་བཞིའི་

ཀེའུ་ཚང་བཀའ་ལན། 53
སྒོ་ནས་སྐྱབས་སུ་འགྲོ་དགོས་ན། མཚན་ཉིད་ལས་གྱུར་པའི་ཁྱད་པར་རྣམས་ལམ་རིམ་
ལས་འབྱུང་མོད་ཀྱང་གོ་དཀའ་བས་དེའི་དོན་དཔྱིས་ཕྱིན་པ་ཞིག་དང་རྡོ་རྗེ་འཆང་གིས་མཛད་
པའིབླ་མའི་རྣལ་འབྱོར་བྱིན་རླབས་འདོད་འཇོའི་གོང་འོག་གི་ཚིགས་བཅད་ཁ་ཡར་དང་།
དབང་བཞིའི་གསོལ་བཏབ་དེ་ལ་མཆན་བུ་ལྟ་བུའི་འགྲེལ་བ་ཞིག་ཞུ་ཞུ། ༈ ཡང་སྐྱབས་སུ་
འགྲོ་བ་ལ་བློ་འགེལ་ཐག་བཅད་ཀྱི་བསམ་པ་དགོས་མོད་ཀྱང་། ཁྱོད་ཤེས་བྱས་ནས་ཉལ་ ,
བསྡད་པས་མི་ཆོག་པས། བློ་འགེལ་ལུགས་དེའི་གནད་གསལ་བའི་དབྱེ་བ་ས་བཅད་བཞི་
པོ་དེའི་སྟེང་ནས་རྙེད་དགོས་སམ་སྙམ་ན་ཇི་ལྟར་ལགས། ཞེས་སྐྱབས་འགྲོའི་སྐོར་གོང་
འོག་གཉིས་ཀྱི་ལན་མདོར་བསྡུས་ནི། ༈གོང་དུ་དྲི་བར་མཚན་ཉིད་ཤེས་པ་ཞེས་ཇི་ཙམ་
གྱིས་སྐྱབས་སུ་སོང་བའི་ཚུལ་གྱི་ས་བཅད་བཞིའི་དང་པོར་འཁོད་འདུག་པ་ཡིག་སྐྱོན་གྱིས་
མ་དག་ཅིང་། དེ་ནི་ཁྱད་པར་ཤེས་པ་ལ་དྲུག་ཡོད་པའི་དང་པོ་མཚན་ཉིད་ལས་གྱུར་པའི་
ཁྱད་པར་གསུངས་པ་དེ་ཡིན་ན། དེ་ལ་སངས་རྒྱས་དཀོན་མཆོག་ནི་ཕུང་ཁམས་སྐྱེ་མཆེད་
ཀྱིས་བསྡུས་པའི་ཆོས་ཐམས་ཅད་མཁྱེན་གསུམ་གྱི་རྣམ་པ་ཐམས་ཅད་དུ་མངོན་སུམ་དུ་རྟོགས་
ནས་མི་དམིགས་པའི་ཚུལ་གྱིས་སྒྲུབ་པས་ཡང་དག་པར་རྫོགས་པར་བྱང་ཆུབ་པའི་མཚན་
ཉིད་ཅན་ཡིན་ལ། དེ་ནི་བསྡུ་བ་ནས་གསུངས་པར་མ་ཟད་མི་གནས་པའི་མྱང་འདས་ལ།
ཤེར་ཕྱིན་གྱི་མདོ་ལས། ཆོས་ཐམས་ཅད་རྣམ་པ་ཐམསམས་ཅད་དུ་མངོན་པར་རྫོགས་པར་
བྱང་ཆུབ་པ་ཞེས་ཐེག་པ་གཞན་གཉིས་ཀྱི་བྱང་ཆུབ་དང་མི་འདྲ་བའི་མཚན་ཉིད་དུ་གསུངས་
ཤིང་། བརྒྱད་སྟོང་འགྲེལ་ཆེན་དུ་ཡང་། སེམས་བསྐྱེད་པ་ནི་གཞན་དོན་ཕྱིར། །ཡང་
དག་རྫོགས་པའི་བྱང་ཆུབ་འདོད། །ཅེས་པའི་སྐབས་ཀྱི་རང་དོན་བྱང་ཆུབ་འཆད་པ་ན་
ཡང་གོང་ལྟར་གསུངས་པས་སངས་རྒྱས་ནི་བྱང་ཆུབ་དེ་འདྲ་བའི་མཚན་ཉིད་ཅན་དང་། ཆོས་

ཀེའུ་ཚང་བཀའ་ལན། 54
དཀོན་མཆོག་ནི་སངས་རྒྱས་ཀྱིས་ལྔ་སྡེ་སོགས་ལ་བསྟན་པ་ལས་བྱུང་བས་སངས་རྒྱས་དེའི་
འབྲས་བུ་དང༌། དགེ་འདུན་དཀོན་མཆོག་ནི་སངས་རྒྱས་སོགས་གཞན་གྱི་མན་ངག་གིས་
ཆོས་ཡང་དག་པར་སྒྲུབ་པས་བདེན་པ་མཐོང་བའི་མཚན་ཉིད་ཅན་ཡིན་ཞིང་། དེ་གསུམ་
ནི་དཀོན་མཆོག་གསུམ་ནང་ཕན་ཚུན་གྱི་གོ་བའི་ཁྱད་པར་མཚོན་པའི་མཚན་ཉིད་ཡིན་པས་
ན། མཚན་ཉིད་ལས་གྱུར་པའི་ཁྱད་པར་ཞེས་བྱ། ཡང་རིམ་པ་ལྟར་སངས་རྒྱས་ནི་ལུང་
ལེགས་པར་འབོགས་པ་སྟེ་ཆོས་སྟོན་པ་དང་། ཆོས་ནི་ཉོན་མོངས་དང་སྡུག་བསྔལ་སྤོང་
བ་ལ་དམིགས་པ་སྟེ་སྤངས་བྱ་སྤོང་བར་བྱེད་དང་། དགེ་འདུན་ནི་གཞན་ཆོས་ལ་མངོན་
པར་སྤྲོ་བར་བྱེད་པའི་འཕྲིན་ལས་ཙན་ཏེ། དེ་གསུམ་ནི་དཀོན་མཆོག་གསུམ་སོ་སོས་རང་
ཅག་ལ་ཚུར་འཕྲིན་ལས་བྱེད་ཚུལ་གྱི་ཁྱད་པར་ཡིན་པས་ན། འཕྲིན་ལས་ཀྱི་ཁྱད་པར་ཞེས་
བྱ། ཡང་རིམ་པ་ལྟར་སངས་རྒྱས་ལ་བསྙེན་བཀུར་བྱེད་རྒྱུ་བྱུང་ན་སྙམ་དུ་བསྙེན་བཀུར་
ལ་གུས་ཞེས་བྱ་བ་དང་། ཆོས་ལ་ཐོབ་ན་སྙམ་དུ་མངོན་དུ་བྱ་བ་ལ་གུས་ཞེས་བྱ་བ་དང་
དགེ་འདུན་ལ་ཆོས་མཐུན་གྱི་དངོས་པོས་ལྷན་ཅིག་གིས་འགྲོགས་རྒྱུ་བྱུང་ན་སྙམ་དུ་འགྲོགས་
པ་ལ་གུས་ཞེས་བྱ་བ་སྟེ། དེ་གསུམ་ནི་རང་ཅག་གིས་དཀོན་མཆོག་གསུམ་སོ་སོལ་ཕར་
མོས་གུས་ཀྱིས་ཞེས་པ་བྱེད་ཚུལ་གྱིཁྱད་པར་ཡིན་པས་ན་མོས་པའི་ཁྱད་པར་ཞེས་བྱ། ཡང་
རིམ་པ་ལྟར། སངས་རྒྱས་ལ་མཆོད་པ་དང་རིམ་གྲོ་བྱ་བ་དང་། ཆོས་ལ་རྣལ་འབྱོར་གྱི་
སྦྱོར་བ་གོམས་པར་བྱ་བ་དང༌། དགེ་འདུན་ལ་ཆོས་དང་ཟང་ཟིང་གི་ལོངས་སྤྱོད་དུ་ཐུན་
མོང་གིས་བསྒྲུབ་པར་བྱ་བ་སྟེ། དེ་གསུམ་ནི་རང་ཅག་གིས་དཀོན་མཆོག་གསུམ་སོ་སོ་ལ་
མོས་པ་མི་འདྲ་བ་བྱས་པ་དེ་ལྟར་སྦྱོར་བས་སྒྲུབ་པའི་ཁྱད་པར་ཡིན་པས་ན་སྒྲུབ་པའི་ཁྱད་
པར་ཞེས་བྱ། ཞིབ་ཏུ་མ་བརྟགས་ནལམ་རིམ་ཆེན་མོར་མོས་པའི་ཁྱད་པར་དང་སྒྲུབ་པའི་

ཀེའུ་ཚང་བཀའ་ལན། 
55 .
ཁྱད་པར་གཉིས་ཚིག་དོན་འདྲ་འདྲ་ལྟར་གོ་ཉེན་འདུག་ཀྱང་སྔ་མ་མོས་པ་བསམ་པ་དང་།
ཕྱི་མ་མོས་པ་ལྟར་སྒྲུབ་པ་ཡིན་པས་བསམ་སྦྱོར་གྱི་ཁྱད་པར་ཡོད་དོ། །ཡང་བསྡུ་བ་ལས་
འདི་ལྟར་བཅོམ་ལྡན་འདས་དེ་ནི་ཞེས་སོགས་ཀྱིས་དཀོན་མཆོག་གསུམ་པོའི་ཡོན་ཏན་མི་
འདྲ་བ་སོ་སོར་དྲན་པ་སྟེ། དེ་གསུམ་ནི་ཡོན་ཏན་སོ་སོའིསྒོ་ནས་ཡོན་ཏན་ཅན་གྱི་དཀོན་
མཆོག་གསུམ་སོ་སོར་རྗེས་སུ་དྲན་པར་བྱེད་པས་ན་རྗེས་སུ་དྲན་པའི་ཁྱད་པར་ཞེས་བྱ། ཡང་
བ
གང་ཟག་གཅིག་ཙམ་ལ་བརྟེན་པའི་བསོད་ནམས་མཆོག་འཕེལ་བའི་གཞི་སངས་རྒྱས་དང་།
གང་ཟག་མང་པོ་སྟེ་བཞི་ཡན་ཆད་ལ་བརྟེན་པའི་བསོད་ནམས་མཆོག་འཕེལ་བའི་གཞི་དགེ་
འདུན་དང་། ཆོས་ཀྱི་དབང་དུ་བྱས་པའི་བསོད་ནམས་མཆོག་འཕེལ་བའི་གཞི་ཆོས་ཏེ། དེ་
གསུམ་ནི་དཀོན་མཆོག་གསུམ་གང་དང་གང་ལ་བརྟེན་པའི་བསོད་ནམས་འཕེལ་ཚུལ་གྱི་
ཁྱད་པར་ཡིན་པས་བསོད་ནམས་འཕེལ་བ་ལས་གྱུར་པའི་ཁྱད་པར་ཞེས་བྱའོ། །འདི་དག་
ནི་ཐོས་པ་ལས་བྱུང་བའི་སའི་རྣམ་པར་གཏན་ལ་དབབ་པ་བསྡུ་བ་ལས་གསུངས་པ་ལྟར་ལམ་
རིམ་དུ་འགོད་པར་མཛད་པས་བསྡུ་བ་དང་ལམ་རིམ་གཉིས་ཀ་ལ་ཞིབ་ཏུ་བརྟགས་ཤིང་ཕུར་
ལྕོགས་བྱམས་པ་རིན་པོ་ཆེའི་གསུང་ཟིན་བྲིས་ཁུང་ཐུབ་ཞིག་ལ་ཡང་ཟུར་ཙམ་གསལ་བ་
ལ་གཞི་བྱས་ནས་བྲིས་པའོ། ཡང་སྐྱབས་འགྲོའི་སྐབས། སྐྱབས་ལ་བློ་འགེལ་ཙམ་གྱིས་
མི་ཆོག་པའི་གནད་ཡོན་ཏན་ཤེས་པ་སོགས་ས་བཅད་བཞི་པོའི་སྟེང་ནས་རྙེད་ཨེ་དགོས་གསུང་
བ། འདི་སྐོར་རྗེ་ཐམས་ཅད་མཁྱེན་པའི་གསུང་ལ་རང་གི་གོ་ཚོད་ཀྱིས་དཔགས་ན་སྤྱིར་
སྐྱེས་བུ་གསུམ་གའི་སྐྱབས་འགྲོ་ལ་ཙམ་ཁྱད་གཉིས་འབྱེད་དགོས་ཏེ། དེ་ཡང་རང་ངན་
སོང་རྒྱུ་བཅས་སོགས་ཀྱིས་འཇིགས་པ་དང་། སྐབས་སུ་བབས་པའི་སྐྱབས་ཡུལ་ལ་དེ་ལས་
སྐྱོབ་ནུས་སུ་ཡིད་ཆེས་པ་གཉིས་རྒྱུར་བྱས་ནས་འཇིགས་པ་དེ་ལས་དཀོན་མཆོག་གིས་སྐྱོབས་

ཀེའུ་ཚང་བཀའ་ལན། 56
ཤིག་སྙམ་དུ་བློ་བཀལ་ནས་རེ་ལྟོས་འཆའ་བའི་སེམས་པ་དེ་སྐྱབས་འགྲོའི་ངོ་བོ་དང་སྐྱབས་
འགྲོ་མཚན་ཉིད་པ་ཡིན་ཀྱང་བསམ་པའི་ཁྱད་པར་གཞན་བསྣོན་རྒྱུ་མེད་ན་བློ་དེ་ཙམ་ནི་སྐྱབས་
འགྲོ་ཙམ་པོ་བ་ཡིན་ཞིང་། དེ་ནི་འཇིགས་པ་ལས་སྐྱོབ་པའི་རྒྱུར་ངེས་པར་དགོས་ཀྱི་དངོས་
སུ་སྐྱབ་ཐུབ་པ་ལ་ནི་མྱང་འདས་སོགས་འབྲས་བུའི་ཆོས་ལ་ཐོབ་བྱར་བཟུང་ནས་བླང་དོར་
མ་ནོར་བ་ལ་འབད་པ་སོགས་རྒྱུའི་ཆོས་དེ་ངེས་པར་སྒྲུབ་པ་ཞིག་དགོས་པས་ཆོས་དཀོན་
མཆོག་སྐྱབས་དངོས་དང་། སངས་རྒྱས་སྐྱབས་སྟོན་པ་པོ་དང༌། དགེ་འདུན་སྐྱབས་སྒྲུབ་
པའི་གྲོགས་སུ་སོང་བ་ཡིན་ཞིང་། དེ་ཡང་སྐྱབས་འགྲོ་ཙམ་པོ་བ་ལ་འབད་པས་བློ་སྣ་གོང་
ངུ་ཕར་ཏེ་འབྲས་བུའི་ཆོས་ཐོབ་ནུས་དང་། རྒྱུའི་ཆོས་སྒྲུབ་ནུས་སུ་མཐོང་ནས་ཐོབ་པར་
བྱའོ་སྒྲུབ་པར་བྱའོ་སྙམ་དུ་ཐག་སྦད་ཀྱིས་བཅད་པའི་དམ་བཅའ་བརྟན་པོ་ནི་སྐྱབས་འགྲོ་
ཁྱད་པར་ཅན་ཡིན་ལ། འདི་དཔེར་ན་འགྲོ་འདོད་ཐག་ཆོད་ན་འགྲོ་བ་འོང་ལ་སོང་ན་སླེབས་
པ་དང་འདྲའོ། །དེའི་ཕྱིར་ལམ་རིམ་ཆེན་མོ་ལས། སྐྱབས་ཀྱིས་ཇི་ལྟར་སྐྱེ་བ་སྙམ་ན།
ཚོམས་ལས་ཞེས་སོགས་དང་། དེའི་ཕྱིར་འབྲས་བུའི་དུས་སུ་ངན་འགྲོ་ལས་སྐྱོབ་པ་ལ། རྒྱུའི་
དུས་ན་ཡིད་མི་དགེ་བ་ལ་འཇུག་པ་འཆོས་དགོས་ཤིང་། དེ་ཡང་ལས་འབྲས་ལ་ཡིད་ཆེས་
རྙེད་པ་ལ་རག་ལས་པས་ཞེས་ལས་འབྲས་བསམས་པ་དང་སྦྲེལ་ནས་གསུངས་སོ། །དེ་
ལྟར་སྐྱབས་འགྲོ་ཙམ་ཁྱོད་ཀྱི་ཁྱད་པར་ཤེས་ན། སྔོན་གྱི་བསྟན་རིམ་གཞན་རྣམས་དང་
མི་འདྲ་བར་བསྡུ་བ་ནས་གསུངས་པའི་མན་ངག་ཡོངས་སུ་རྫོགས་པ་དང་ལྡན་པས་ལམ་རིམ་
ཆེན་མོ་འདིར་སྐྱབས་འགྲོ་ཙམ་པོ་བ་ཞར་བྱུང་ཙམ་མ་གཏོགས། སྐྱབས་འགྲོ་ཁྱད་པར་
ཅན་གཙོ་བོར་བསྟན་པ་ཤེས་ནུས་ལ་ངེས་ཤེས་ན་འདིར་སྐྱབསའགྲོའི་སྐབས་བློས་འགེལ་
ཙམ་གྱིས་མི་ཆོག་པར་ཆོས་ནན་ཏན་གྱིས་སྒྲུབ་དགོས་པའི་གནད། ཡོན་ཏན་ཤེས་པ་སོགས་

ཀེའུ་ཚང་བཀའ་ལན། 
57
ཀྱི་ས་བཅད་བཞིའི་སྟེང་ནས་རྙེད་དགོས་པ་ཤེས་པར་འགྱུར་ཏེ། སྐྱབས་འགྲོའི་རྩ་བའི་ས་
བཅད་དང་པོ་གང་ལ་བརྟེན་ནས་སྐྱབས་སུ་འགྲོ་བའི་རྒྱུ་དང་། གཉིས་པ་དེ་ལ་བརྟེན་ནས་
སྐྱབས་སུ་འགྲོ་བའི་ཡུལ་གཉིས་ཀྱིས་སྐྱབས་འགྲོ་ཙམ་ཁྱད་གཉིས་ཀའི་ཐུན་མོང་བའི་ས་བཅད་
བསྟན་ནས། ཇི་ཙམ་གྱིས་སྐྱབས་སུ་སོང་བའི་ཚུལ་དང་། སྐྱབས་སུ་སོང་ནས་བསླབ་པར་
བྱ་བའི་རིམ་པ་གཉིས་ནི་སྐྱབས་འགྲོ་ཁྱད་པར་ཅོན་གཙོ་བོར་སྟོན་པའི་ས་བཅད་ཡིན་ཞིང་།
དེ་ཡང་ཁས་བླངས་པ་ཞེས་པའི་སྐབས་ཆོས་ཐོབ་བྱར་བཟུང་ནས་སྒྲུབ་པར་དམ་བཅའ་བརྟན་
པོས་ཁས་བླངས་པ་ཡིན་པས། དེ་ལ་ཆོས་སྟོན་མཁན་དང་། ཆོས་སྒྲུབ་གྲོགས་གཉིས་ཀ་
དགོས་པས་སངས་རྒྱས་དང་དགེ་འདུན་གཉིས་ལ་ཡང་ཕར་རེ་བ་རྐྱང་པ་ཙམ་ཡིན་པའི་ཆོས་
སྟོན་པ་པོ་དང་། ཆོས་སྒྲུབ་པའི་གྲོགས་སུ་བཟུང་ནསས་སྐྱབས་སུ་སོང་བ་ཡིན་ནོ། །ཁྱད་
པར་ཅན་གྱི་སྐབས་འདིར་ཡོན་ཏན་ཤེས་པས་དད་པ་ཐོབ་སྟེ་དད་པའི་ནང་ནས་མངོན་འདོད་
གཙོ་ཆེ། ཁྱད་པར་ཤེས་པས་དཀོན་མཆོག་སོ་སོ་ལ་སྐྱབས་སུ་འགྲོ་ཚུལ་ཤེས། ཁས་བླངས་
པས་ཤེས་པ་ལྟར་སོ་སོར་སྐྱབས་སུ་སོང་། གཞན་དུ་མི་སྨྲ་བས་དཀོན་མཆོག་གསུམ་ཁོ་
ན་ལ་སྐྱབས་གནས་གཞན་མི་འཚོལ་བར་བསྟན་པས་ཁས་བླངས་པ་ནི་གཙོ་བོ་ཡིན་ཞིང་།
ས་བཅད་གཞན་རྣམས་དེའི་ཡན་ལག་ལྟ་བུ་ཡིན་ནོ། །གཞན་ཡང་མོས་པའི་ཁྱད་པར་དང་
སྒྲུབ་པའི་ཁྱད་པར་གྱི་སྐབས་དང་། བསྡུ་བ་དང་མན་ངག་ལས་འབྱུང་བའི་བསླབ་བྱ་རྣམས་
ཀྱིས་སྐབས་སུ་ཡང་སྐྱབས་སུ་སོང་ནས་རང་དགར་བསྡད་པས་མི་ཆོག་པའི་གནད་མང་དུ་
བསྟན་ཞིབ་ཏུ་གཟིགས་ན་མཁྱེན་པར་འགྱུར་རོ། །སྐྱབས་འགྲོ་ཙམ་ཁད་འདི་སྐོར་དཔེ་
ནས་སྙན་བརྒྱུད་ཀྱི་བསྟན་འཛིན་ཆེན་པོ་དཀའ་ཆེན་ནམ་མཁའ་རྡོ་རྗེའི་གསུང་རྒྱུན་བདག་
གི་དྲིན་ཅན་རྩ་བའི་བླ་མ་བློ་བཟང་ཐུབ་དབང་རྡོ་རྗེ་འཆང་དངོས་རྗེ་བཙུན་བློ་བཟང་རྣམ་གྲོལ་

ཀེའུ་ཚང་བཀའ་ལན། 58
དཔལ་བཟང་པོའི་ཞལ་ལས་ཐོས་པ་ཇི་ལྟ་བ་བཞིན་བཀོད་པའི། །མན་ངག་དེའི་རྒྱབ་སྐྱོར་
ནི། རྒྱུད་བླ་མ་ལས། ། སྟོན་པ་བསྟན་པ་སློབ་དཔོན་གྱིས། །ཐེག་པ་གསུམ་དང་བྱེད་
གསུམ་ལ། །མོས་པ་རྣམས་ཀྱི་དབང་བྱས་ནས། ། སྐྱབས་གསུམ་རྣམ་པར་བཞག་པ་ཡིན།
ཞེས་པ་རྩ་འགྲེལ་དང་། ཁྱད་པར་དུ་རྒྱུད་བླ་དར་ཊཱིཀ་ལས་སྐྱབས་སུ་སོང་བའི་ཚུལ་བཤད་
པ་ན། སྡུག་བསྔལ་དང་སྒྲིབ་པའི་འཇིག་པ་ཆེན་པོ་ལས་ཐར་པའི་རྟེན་དང་དཔུང་གཉེན་
དུ་ཡིད་ཀྱིས་དམ་འཆའ་ཞིང་ངག་གིས་ཀྱང་དེ་ལྟར་ཁས་ལེན་པའོ། །དེ་ཡང་དཀོན་མཆོག་
དེ་དང་དེ་རང་རྒྱུད་ལ་ཐོབ་པའི་དཔུང་གཉེན་དུ་འཛིན་པ་འབྲས་བུའི་སྐྱབས་འགྲོ་དང་། གཞན་
རྒྱུད་ལ་གྲུབ་ཟིན་འཇིགས་པ་ལས་སྒྲོལ་བའི་དཔུང་གཉེན་དུ་འཛིན་པ་རྒྱུའི་སྐྱབས་འགྲོའོ།
རྒྱུའི་སྐྱབས་འགྲོ་བྱེད་པ་དེས་གསུམ་ག་ལ་འབྲས་བུའི་སྐྱབས་འགྲོ་བྱེད་པའི་ངེས་པ་མེད་ཀྱང་།
འབྲས་བུའི་སྐྱབས་འགྲོ་བྱེད་པ་དེས་ནི་གསུམ་ག་ལ་རྒྱུའི་སྐྱབས་འགྲོ་བྱེད་པར་བཤད་ཟིན་
ཏོ། །ཞེས་གསུངས་པ་ལྟར་རང་གི་ཐོབ་བྱའི་དཀོན་མཆོག་གསུམ་ལ་ཐོབ་བྱར་བཟུང་ནས་
སྐྱབས་སུ་འགྲོ་བ་ནི་འབྲས་བུའི་སྐྱབས་འགྲོ་དང་། སྐྱབས་འགྲོ་ཁྱད་པར་ཅན་ཞེས་བྱ། གང་
ཟག་གཞན་རྒྱུད་ལ་གྲུབ་ཟིན་གྱི་དཀོན་མཆོག་གསུམ་ལ་རེ་ལྟོས་འཆའ་བའི་སྐྱབས་འགྲོ་ཙམ་
ནི་རྒྱུའི་སྐྱབས་འགྲོ་ཙམ་པོ་བ་ཡིན་ཞིང་། དེས་ན་དཀོན་མཆོག་གསུམ་ལ་འབྲས་བུའི་སྐྱབས་
འགྲོ་བྱེད་པ་དེས་རྒྱུའི་སྐྱབས་འགྲོ་བྱེད་པས་ཁྱབ་ཀྱང་། རྒྱུའི་སྐྱབས་འགྲོ་བྱེད་པ་དེས་འབྲས་
བུའི་སྐྱབས་འགྲོ་བྱེད་པའི་ངེས་པ་མེད་དོ། །དེ་ལྟར་ན་སྙིགས་དུས་སུ་གྱུར་པས་སྐྱེ་བོ་ཕལ་
ཆེར་ཆོས་ལ་མོས་པ་ཆུང་ཞིང་མོས་བློ་ལྟར་སྣང་རེ་ཡོད་ཀྱང་རྒྱལ་བའི་བཀའ་དགོངས་འགྲེལ་
དང་མི་བསྟུན་པའི་རང་ཚོད་ཤས་ཆེ་བ་དང་། ཅུང་ཟད་གཞུང་ལ་སྦྱངས་ཀྱང་གདམས་
ངག་མ་གོ་བས་ཤེས་འདོད་ཆེ་ལ་སྒྲུབ་འདོད་ཆུང་བ་དང་། སྒྲུབ་འདོད་ཕལ་པ་རེ་ཡོད་ཀྱང་

ཀེའུ་ཚང་བཀའ་ལན། 
59
བླ་མའི་མན་ངག་ལ་མ་བརྟེནཔའི་སྒྲུབ་ཚུལ་ལ་མི་མཁས་པ་མ་གཏོགས་སྙིང་ནས་སྒྲུབ་པ་
རྣམ་དག་ལ་རེ་བ་ཞིག་ཡོད་ན་རང་གི་རྩ་བའི་བླ་མས་གཞུང་དོན་མཐའ་དག་བདེ་བླག་ཏུ་
རྟོགས་པར་བྱེད་པའི་ལམ་རིམ་གྱི་མན་ངག་འདི་འདྲ་སྒོ་སྐལ་དུ་སྩལ་བ་ནི་ཤིན་ཏུ་བཀའ་
དྲིན་ཆེན་པོ་ཞིག་ཡིན་པར་བསམས་ནས་གཏན་ལ་ཕབ་སྟེ་སྒྲུབ་པས་མཐར་ཕྱིན་པར་བྱས་
པ་ལས་འགྲོ་བ་ཀུན་ཀྱང་ལམ་རྣམཔར་དག་པ་འདི་ཁོ་ན་ལ་འགོད་པར་རིགས་སོ། །ཡང་
རྡོ་རྗེ་འཆང་གིས་མཛད་པའི་བླ་མ་འི་རྣལ་འབྱོར་བྱིན་རླབས་འདོད་འཇོ་ཞེས་པ་དེ་བླ་མཆོད་
དངོས་གྲུབ་འདོད་འཇོ་དེ་ཁ་ཡིན་ན་དེའི་གོང་འོག་གི་ཚིགས་བཅད་ཁ་ཡར་དང་དབང་བཞིའི་
གསོལ་བཏབ་བཅས་ཀྱི་ཚིག་དོན་བསམ་ཚོད་མདོར་བསྒྲིལ་ཏེ་བཀོད་ན། ཐོག་མར་མཆོད་
བརྗོད་ཤོ་ལོ་ཀ་དང་པོའི་དོན་ནི། དུས་གསུམ་དུ་བྱོན་ཞིང་ཕྱོགས་བཅུའི་རབ་འབྱམས་ཀྱི་
ཞིང་ན་བཞུགས་པ། བདུད་བཞི་ཕྲ་རགས་དང་བཅས་པ་ལས་རྒྱལ་བའི་སངས་རྒྱས་བཅོམ་
ལྡན་འདས་མ་ལུས་ཤིང་ལུས་པ་མེད་པ་ཐམས་ཅད་ཀྱི་ཐུགས་གཉིས་སུ་མེད་པའི་ཡེ་ཤེས་
སྒྱུ་འཕྲུལ་དྲ་བའི་རང་གཟུགས་ཀྱི་རྣམ་པར་རོལ་པའི་སྒོ་ནས། གདུལ་བྱའིགནས་སྐབས་
དང་མཐར་ཐུག་གི་རེ་བ་ཡོངས་སུ་སྐོང་བའི་བསམ་འཕེལ་ཡིད་བཞིན་གྱི་ནོར་བུ། མཚུངས་
ཟླ་མེད་པའི་བཀའ་དྲིན་ཅན་གྱི་རྩ་བའི་བླ་མའི་ཞབས་ལ་སྒོ་གསུམ་གུས་པའི་སྒོ་ནས་ཕྱག་
བགྱིའོ། །ཞེས་པའི་དོན་ཡིན་ལ། གོང་དུ་སྒྱུ་འཕྲུལ་དྲ་བ་ཞེས་པ་ནི་རྒྱལ་བ་རྣམས་ཀྱི་མཁྱེན་
བརྩེ་ནུས་གསུམ་གྱི་རྣམ་འཕྲུལ་དྲ་བ་ཞེས་པ་ནི་རྒྱལ་བ་རྣམས་ཀྱི་མཁྱེན་བརྩེ་ནུས་གསུམ་
གྱི་རྣམ་འཕྲུལ་སྣ་ཚོགས་སུ་འཆར་བ་ལ་སྒྱུ་འཕྲུལ་དྲ་བ་ཞེས་གཞུང་རྣམས་ལས་འབྱུང་སྟེ།
སྒྱུ་མའི་རྣམ་འཕྲུལ་སྣ་ཚོགས་འཆར་བ་དང་འདྲ་ཆོས་སུ་སྦྱོར་བར་སྣང་ངོ༌། ། ཤོ་ལོ་ཀ་
འདི་སྙན་ངག་གི་རྒྱན་གང་དུ་གཏོགས་པ་ནི། རྐང་པ་དང་པོ་གཉིས་དང་བཞི་པ་ནི་བྱ་བའི་

ཀེའུ་ཚང་བཀའ་ལན། 60
རང་བཞིན་བརྗོད་པ་དང་། གསུམ་པ་ནི། གདུལ་བྱའི་རེ་བ་སྐོང་བའི་རྒྱུ་མཚན་གྱིས་ཡིད་
བཞིན་གྱི་ནོར་བུར་སྒྲུབ་པས་ན་གཟུགས་ཅན་གྱི་རྒྱན་གྱི་ནང་ཚན། །འཇིག་རྟེན་རྣམས་
ལ་འདོད་པ་ནི། སྟེར་ཕྱིར་དཔག་བསམ་རྐང་འཐུང་ངོ༌། །ཞེས་པ་དང་མཚུངས་པས་རྒྱུའི་
གཟུགས་ཅན་ཞེས་བྱ་བ་སྟེ་རང་བཞིན་གྱི་རྒྱན་དང་གཟུགས་ཅན་བསྲེས་པའོ། ཤོ་ལོ་ཀ་
གཉིས་པའི་དོན་ནི། དུས་གསུམ་གྱི་རྣམ་པར་འདྲེན་པ་ཡོངས་ལ་བཀུར་སྟི་རིམ་གྲོ་བྱས་
པ་ལས། བཀའ་དྲིན་གསུམ་ལྡན་གྱི་རྩ་བའི་བླ་མ་མཆོག་བསོད་ནམས་ཀྱི་ཞིང་དུ་མདོ་རྒྱུད་
ཀུན་ལས་ཆེས་ཆེར་བསྔགས་པ་བརྗོད་པ་དེ་རྒྱུ་མཚན་ཅི་ཞིག་ཡིན་སྙམ་དུ་དཔྱོད་ལྡན་གྱི་
རྒྱུད་ལ་ཐོག་མར་དོགས་པའམ་ཐེ་ཚོམ་སྐྱེ་བ་དེ་དགག་བྱ་དང་། དེ་འགོག་བྱེད་ཀྱི་རྒྱུ་མཚན་
ནམ་སྒྲུབ་བྱེད་ནུས་པ་ཅན་གང་ཞིག་ཡོང་སྙམ་དུ་སེམས་པ་ན། འོན་ཏེ་གཞན་དག་གིས་
བསྐལ་བ་མང་པོར་འབད་ཅིང་སྒྲུབ་པར་འོས་པའི་ཡེ་ཤེས་བདེ་བ་ཆེན་པོ་བཅོམ་ལྡན་འདས་
ཀྱི་གོ་འཕང་དེ། དེང་འདིར་དཀའ་བ་མེད་པར་སྐད་ཅིག་གཅིག་ལ་བདེ་བླག་ཏུ་བདག་གི་
རྒྱུད་ལ་བསྐྲུན་པརོནུས་པ་མིན་ནམ་སྟེ་ཡིན་ནོ་ཞེས་པའི་རྒྱུ་མཚན་འདི་ལ་བརྟེན་ནས་ངེས་
པ་སྐྱེ་བར་བསྟན་པ་སྟེ། སྙན་ངག་གི་འགོག་རྒྱན་གྱི་ནང་ཚན། །ཐམས་ཅད་མནན་ཡང་
ཁྱོད་ཀྱིས་ནི། །རྣམ་གནོན་ཚིམ་པ་མེད་པ་མཚར། །འོན་ཀྱང་བསྲེགས་ཟ་འབར་བ་ལ།
ཚིམ་པ་དག་ནི་ནམ་ཞིག་མཐོང་། །ཞེས་པ་དང་མཚུངས་པས་དོན་གཞན་གྱིས་འགོག་པ་
ཞེས་པ་དེའོ། ཤོ་ལོ་ཀ་གསུམ་པའི་དོན་ནི། དཀོན་མཆོག་གསུམ་པོ་ཐམས་ཅད་འདུས་
པའི་ངོ་བོར་སྒྲོ་བཏགས་ཙམ་མ་ཡིན་པར། དངོས་སམ་དོན་ལ་གནས་པའི་རྩ་བའི་བླ་མར་
སངས་རྒྱས་དངོས་ཀྱི་འདུ་ཤེས་བོར་ནས་དམན་པའི་བློ་སྟེ། རང་དང་རང་མཉམ་དུ་འཛིན་
པའམ། ཐ་མལ་རང་གི་བར་འཛིན་པའི་བློས། རྒྱུད་སྡེ་ནས་བཤད་པའི་མཆོག་དང་ཐུན་

ཀེའུ་ཚང་བཀའ་ལན། 
61
མོང་གི་དངོས་གྲུབ་སྒྲུབ་པའི་ཐབས་ཟབ་མོ་རྣམས་ལ་འབད་འབད་དུང་དུང་གིས་ལེགས་པར་
ཞུགས་པའི་ཁུལ་བྱས་ཀྱང་། དེ་ནི་དཔེ་གང་དང་འདྲ་ན། སྐྱེས་བུ་བློ་རྣལ་དུ་མི་གནས་
པའམ་ཤིན་ཏུ་བླུན་པ་གང་ཞིག་གིས། ཅི་ཡང་མེད་པའི་སྟོང་པའི་མཁའ་དབྱིངས་ནས་ཟས་
ནོར་ལ་སོགས་པ་འབྱུང་དུ་རེ་བས་སྐད་ཀྱི་ང་རོས་འབོད་པ་དག་གིས་ལད་མོ་བྱེད་པ་དང་
ཅིས་མི་མཚུངས་ཏེ་མཚུངས་སོ། །ཞེས་དཔེ་དོན་གཉིས་མཚུངས་པ་དངོས་སུ་བསྟན་ནས།
མཚུངས་ཆོས་ངལ་བ་དོན་མེད་པ་ཤུགས་ལ་བསྟན་པ་སྟེ། དཔེ་རྒྱན་གྱི་ནང་ཚན། ཁྱོད་
ཀྱི་གདོང་ནི་པདྨ་བཞིན། ༥མིག་དག་ཨུཏྤལ་སྔོན་པོ་བཞིན། །ཞེས་མཚུངས་པ་དངོས་སུ་
བསྟན་ནས་མཚུངས་ཆོས་ཤུགས་ལ་བསྟན་པའི་དངོས་པོའི་དཔེ་ཞེས་བྱ་བ་དེ་ཡིན་ནོ། ཤོ་
ལོ་ཀ་བཞི་པའི་དོན་ནི། བཤད་མ་ཐག་པ་དེ་ལྟ་བུའི་ཚུལ་ལས་བཟློག་སྟེ། དངོས་གྲུབ་ཀུན་
གྱི་འབྱུང་གནས་རྩ་བའི་བླ་མར་མོས་གུས་མི་དམན་པ་སྟེ་ལྷག་པར་དད་པ་དང་གུས་པ་དང་
ལྡན་པའི་སྐལ་བ་བཟང་པོའི་གང་ཟག་རཱ་མ་ཎ་དང་མཚུངས་པའི་བརྟུལ་ཕོད་པ་དག་གིས་
ནི། བླ་མ་མཆོད་པ་ལ་སོགས་པའི་ཚུལ་འདི་ལྟ་བུར་བརྟེན་ནས་ཚོགས་བསགས་པའི་ཐབས་
ལ་འབད་ན། དེའི་བྱིན་རླབས་ཀྱི་ནུས་མཐུ་གཞུ་རྒྱུད་ལྟ་བུའི་ཤུགས་ལས་ཉེ་བར་འཕོས་
པའི་བདག་མེད་རྟོགས་པའི་ཤེས་རབ་ཀྱི་མདས། བདག་ཏུ་འཛིན་པ་ལ་སོགས་པ་ཉོན་མོངས་
པ་དང་། ཤེས་བྱའི་སྒྲིབ་གཉིས་འབོད་གྲོགས་ཏེ་མི་སྲུན་པ་སྲིན་པོ་དང་མཚུངས་པ་དེ་དང་
དེའི་གནད་ལ་བསྣུན་པ་སྟེ་གཏན་ནས་བཅོམས་ཞིང་སྤངས་པར་འགྱུར་ལ། སྤངས་པ་དེ་
ཙམ་གྱི་ངང་དུ་མི་གཞོལ་བར་སླར་ཡང་གཞན་གྱི་དོན་རླབས་པོ་ཆེ་ལ་རྒྱུན་མི་ཆད་དུ་འཇུག་
པའི་མཆོག་དང་ཐུན་མོང་ང་དངོས་གྲུབ་སི་ཏ་དང་མཚུངས་པ་ཡོངས་སུ་འགུགས་པར་བྱེད་
པ་སྟེ་འདི་ནི་རྨད་དུ་བྱུང་བའི་ལམ་གྱི་གནད་དམ་པ་ཡིན་ནོ་ཞེས་པའོ། །འདི་ནི་སྔོན་བྱུང་

ཀེའུ་ཚང་བཀའ་ལན། 62
གི་གཏམ་རྒྱུད་དུ་རྒྱལ་པོ་རཱ་མ་ཎའི་བཙུན་མོ་སི་ཏ་ཞེས་པ་ཤིན་ཏུ་མཛེས་པ་ཞིག་ཡོད་པ་
སྲིན་པོས་སྒྱུ་ཐབས་ཀྱིས་འཕྲོག་ནས་སྲིན་ཡུལ་དུ་འཁྱེར་བར། རཱ་མ་ཎ་སྙིང་སྟོབས་དང་
སྒྱུ་རྩ་ལ་ཆེན་པོས་སྤྲེའུ་ཧ་ནུ་མན་དང་བཅས་ཏེ་སྲིན་ཡུལ་དུ་ཕྱིན་ནས་སྲིན་པོའི་གྲོང་ཁྱེར་
བཅོམས་ཤིང༌། སྲིན་པོའི་རྒྱལ་པོ་སྤྲིན་གསེབ་ཏུ་ཡིབ་པ་ལ་ཚོད་རྩིས་ཏེ་མདའ་བསྣུན་ནས་
བསད་ཅིང་། སླར་བཙུན་མོ་སི་ཏ་འཁྲིད་ནས་འཛམ་བུའི་གླིང་དུ་ཕེབས་པའི་ལོ་རྒྱུས་དང་
སྦྱར་བ་ཡིན་ལ། རྒྱན་གང་དུ་གཏོགས་པ་ནི། གཟུགས་ཅན་རྒྱན་གྱི་ནང་ཚན། །སོར་
མོ་དམར་བའི་འདབ་འཕྲེང་དང་། །སེན་མོའི་འོད་ཀྱི་གེ་སར་ཅན། ། ཁྱོད་ཀྱི་ཞབས་ཀྱི་
འདམ་སྐྱེས་ནི། །ས་སྐྱོངས་རྣམས་ཀྱི་སྤྱི་བོར་འཛིན། །ཞེས་དོན་གྱི་ཁྱད་གཞི་ཁྱད་ཆོས་
རེ་རེ་བཞིན་དཔེའི་ཁྱད་གཞི་ཁྱད་ཆོས་དེ་དང་དེའི་གཟུགས་སུ་བཀོད་པས་མཐའ་དག་གཟུགས་
ཅན་དུ་གྲགས་པ་དེ་ཡིན་ནོ་། །དེ་ཡན་ཆད་ནི་མཆོད་བརྗོད་ཀྱི་ཚིག་དོན་རགས་རིམ་བརྗོད་
པའོ། དེ་ནས་གསོལ་འདེབས་ཀྱི་འཇུག་སྐུ་ཡི་རྡོ་རྗེ་ཞེས་སོགས་ཀྱི་ཚིག་འགྲེལ་མདོར་བསྡུས་
འགོད་ན། ། སྐུ་ཡི་རྡོ་རྗེ་སྤྲུལ་སྐུའི་ངོ་བོ་ཉིད། །སྒྲོ་འདོགས་ཡོངས་གཅོད་ཕྱི་ཡི་བླ་མ་ལ།
གསོལ་བ་འདེབས་སོ་ལུས་ལ་བུམ་དབང་སྩོལ། །བསྐྱེད་རིམ་ལམ་བཟང་སྒོམ་པར་བྱིན་
གྱིས་རླབས། །ཞེས་པའི་དོན་སྔགས་བླ་མེད་ཀྱི་སྐབས་འདི་སྐུ་རྡོ་རྗེ་དང་། སྤྲུལ་སྐུ་དོན་
གཅིག་ཅིང་། སྤྲུལ་སྐུ་ཡང་གཟུགས་སྐུ་ལ་གཉིས་སུ་ཕྱེ་བའི་སྤྲུལ་སྐུ་ཙམ་ལ་མི་བྱེད་དེ།
བདེ་སྟོང་གཉིས་སུ་མེད་པའི་ཡེ་ཤེས་བཞིན་ལག་གི་རྣམ་པར་ཤར་བའི་གཟུགས་སྐུ་སྤྱི་ཙམ་
པ་དེ་ལ་བྱེད་པ་ཡིན་པར་སྔགས་རིམ་ཆེན་མོ་སོགས་ལས་གསུངས་ལ། དེའི་ཕྱིར་ད་ལྟ་
རང་ཅག་གི་རྩ་བའི་བླ་མ་དྲང་དོན་བཞིན་ལག་གི་རྣམ་པར་ཤར་བ་འདི་ཉིད་སྐུ་རྡོ་རྗེ་སྤྲུལ་
སྐུའི་ངོ་བོ་ཡིན་པར་མ་ཟད། ལམ་གྱི་ཐེག་ཆོག་དང་གོལ་ས་ལ་སོགས་པའི་སྒྲོ་འདོགས་

ཀེའུ་ཚང་བཀའ་ལན། 
63
མཐའ་དག་ཡོངས་སུ་གཅོད་པའི་ཕྱིའི་བླ་མ་ཡང་ཡིན་པས། དེ་ལ་གསོལ་འདེབས་བྱའི་
སྙིང་པོ་དབང་བཞིའི་ནང་ནས་གཙོ་བོར་ལུས་ལ་ཐ་མལ་དུ་སྣང་ཞིང་ཞེན་པའི་དྲི་མ་འཁྲུད་
བྱེད་ཀྱི་བུམ་པའི་དབང་བསྐུར་བསྩལ་དུ་གསོལ་ཞེས་གསོལ་བ་འདེབས་པ་དང་། གསོལ་
བ་བཏབ་པ་བཞིན་བུམ་པའི་དབང་བསྐུར་བ་ལ་བརྟེན་ནས་གཟུགས་སྐུ་འགྲུབ་བྱེད་ཀྱི་རྒྱུའི་
གཙོ་བོ་བསྐྱེད་རིམ་ཡན་ལག་དང་བཅས་པའི་ལམ་བཟང་སྒོམ་པ་ལ་དབང་ཞིང་། དབང་
ལྟར་སྒོམ་ནུས་པར་བྱིན་གྱིས་བརླབ་ཏུ་གསོལ་ཞེས་པའོ། ། ཚེ་འདིར་གྲུབ་མཐའ་སྙེགས་
པར་མི་ནུས་ན། །གོང་ནས་གོང་དུ་འཕོ་བ་ཐེབས་པ་དང་། །ལྷ་སེམས་དབྱེར་མེད་པར་
དེའི་གདམས་ངག་གིས་མཁའ་སྤྱོད་མངོན་གྱུར་སྤྲུལ་སྐུ་འགྲུབ་པར་བྱིན་གྱིས་རློབས། །ཞེས་
པའི་དོན་སྐབས་འདིར་གྲུབ་མཐའ་ཞེས་པ་ལམ་དེ་དང་དེ་སྒོམ་པའི་གྲུབ་འབྲས་མཐར་ཕྱིན་
པ་དེ་ལ་བྱེད་པ་ཡིན་པས་ཚིག་འདིའི་སྐབས་ཀྱི་གྲུབ་མཐའ་ནི། བསྐྱེད་རིམ་མཐར་ཕྱིན་
པའི་གྲུབ་འབྲས་མཐར་ཐུག་སྐུ་རྡོ་རྗེ་རང་ལ་བྱེད་དགོས་པས། ཚེ་འདིར་གྲུབ་མཐའ་དེ་
ལྟ་བུའི་གོ་འཕང་སྙེགས་ཀྱང་ཐོབ་པར་མ་ནུས་ན། རྣམ་ཤེས་གོང་ནས་གོང་དུ་འཕོ་བའི་
གདམས་ངག་ལ་བརྟེན་ནས་དག་པའི་ཞིང་དུ་འཕོ་བ་ཐེབས་པ་དང་། གལ་ཏེ་དེ་ལྟར་ཡང་
འཕོ་མ་ནུས་པར་བར་དོ་འགྲུབ་པར་གྱུར་ན། སྔར་སྒོམ་པའི་ལྷ་དང་རང་སེམས་དབྱེར་
མེད་པའི་བསྐྱེད་པའི་རིམ་པ་བར་དོའི་གནས་སྐབས་སུ་སྒོམ་པའི་གདམས་ངག་གི་མཐུ་ལ་
བརྟེན་ནས་མཁའ་སྤྱོད་ལ་སོགས་པ་དག་པའི་ཞིང་དུ་སྐྱེ་བ་ལེན་པ་མངོན་དུ་གྱུར་ཅིང་། རྟེན་
དེ་ལ་ལམ་ལྷག་མ་རྣམས་བསྒོམས་ཏེ་འབྲས་དུས་ཀྱི་སྐུ་རྡོ་རྗེ་སྤྲུལ་སྐུ་འགྲུབ་པར་བྱིན་གྱིས་
བརླབ་ཏུ་གསོལ་ཞེས་པའོ། །གསུང་གི་རྡོ་རྗེ་ལོངས་སྐུའི་ངོ་བོ་ཉིད། །རང་བྱུང་ཡེ་ཤེས་
ནང་གི་བླ་མ་ལ། །གསོལ་བ་འདེབས་སོ་ངག་ལ་གསང་དབང་སྩོལ། །གཏུམ་མོའི་ལམ་

ཀེའུ་ཚང་བཀའ་ལན། 64
བཟང་སྒོམ་པར་བྱིན་གྱིས་རློབས། །ཞེས་པའི་དོན་གསུང་གི་རྡོ་རྗེ་དང་ལོངས་སྐུ་དོན་གཅིག་
ཅིང་། ལོངས་སྐུ་ནི་སྔགས་ཀྱི་སྐབས་སུ་སྒྱུ་ལུས་ལ་བཤད་པའང་ཡོད་ཀྱང་། སྤྱི་སྐད་ལ།
དེ་བཞིན་གཤེགས་པའི་གསུང་རྣམ་པ་ཐམས་ཅད་པ་ཉིད་ལ་བྱེད་ཅིང་། དེ་ལ་ལོངས་སྐུར་
འཇོག་པའི་རྒྱུ་མཚན། །ཐེག་ཆེན་ཉེ་བར་ལོངས་སྤྱོད་ཕྱིར། །ཐུབ་པའི་ལོངས་སྤྱོད་རྫོགས་
སྐུར་བཞེད། །ཅེས་པ་ལྟར། ཐེག་ཆེན་གྱི་ཆོས་ལ་རྫོགས་པར་ལོངས་སྤྱོད་པའི་རྒྱུ་མཚན་
གྱིས་ཡིན། དེ་ལྟ་བུའི་ལོངས་སྐུའི་ངོ་བོ་ཉིད་དུ་གྱུར་པའི་གསུང་དེ་ཡང་། སངས་རྒྱས་
ཀྱི་ཆོས་ལ་སོགས་པ་གསུངས་པའི་གདངས་སོགས་ལའང་བྱེད་མོད་ཀྱང་གཙོ་བོ་ནི། །རླུང་
རྣམས་ཕྲ་བའི་གཟུགས་ཀྱིས་ནི། །སེམས་དང་ཡང་དག་འདྲེས་པར་གྱུར། །ཞེས་ཟུང་
འཇུག་གསལ་བ་ལས་གསུངས་པ་ལྟར། །འབྲས་དུས་ཀྱི་ཤིན་ཏུ་ཕྲ་བའི་རླུང་སེམས་ངོ་བོ་
དབྱེར་མེད་དེ་ལ་བྱེད་པ་ཡིན་ཅིང་། དེ་ཡང་ཕྱི་རོལ་གཞན་ཞིག་ནས་བཙལ་དུ་མེད་པས།
རང་ལས་བྱུང་བའི་བདེ་སྟོང་གི་ཡེ་ཤེས་གནས་ལུགས་ངེས་དོན་གྱི་བླ་མའམ་ནང་གི་བླ་མ་
ཞེས་བྱ་བ་ཡིན་པས། དེ་ཉིད་ལ་གསོལ་བ་འདེབས་རྒྱུའི་གཙོ་བོ། ངག་ལ་རླུང་སྔགས་སོ་
སོར་སྣང་ཞིང་ཞེན་པའི་དྲི་མ་འཁྲུད་བྱེད་ཀྱི་གསང་བའི་དབང་བསྐུར་བསྩལ་དུ་གསོལ། །ཞེས་
དང༌། དེ་ལ་བརྟེན་ནས་གཏུམ་མོ་ལ་སོགས་པ་སྒྱུ་ལུས་འགྲུབ་བྱེད་ཀྱི་ལམ་བཟང་རྣམས་
རྫོགས་པར་སྒོམ་ནུས་པར་བྱིན་གྱིས་བརླབ་ཏུ་གསོལ་ཞེས་གསོལ་བ་འདེབས་པའོ། ། ཚེ་
འདིར་དོན་བཟང་མངོན་དུ་མ་གྱུར་ན། །འོད་གསལ་དབྱིངས་སུ་འཕོ་བ་ཐེབས་པ་དང་།
གསལ་ལ་རྟོག་མེད་བར་དོའི་གདམས་ངག་གིས། །ལོངས་སྐུ་མངོན་དུ་འགྱུར་བར་བྱིན་
གྱིས་རློབས། །ཞེས་པའི་དོན། སྐབས་འདིར་དོན་བཟང་ཞེས་པ་དག་མ་དག་གི་སྒྱུ་ལུས་
ལ་དགོངས་པ་འདྲ་ཞིང་། ཚེ་འདིར་དེ་ལྟ་བུའི་དོན་བཟང་མངོན་དུ་མ་གྱུར་ན་ཡང་། འོད་

ཀེའུ་ཚང་བཀའ་ལན། 
65
གསལ་ཞེས་པ་དཔེའི་འོད་གསལ་ལ་དགོངས་པ་འདྲ་བས་མ་མཐའ་དེ་ཡན་ཆད་ཙམ་ཐོབ་
པ་དང་། འཆི་བའི་ཚེ་ཡང་འཆི་བ་འོད་གསལ་ཆོས་སྐུའི་དབྱིངས་སུ་འཕོ་བ་ཐེབས་པ་དང་། །
དེ་ལྟར་མ་ནུས་ན་བར་དོའི་གནས་སྐབས་སུ་སྔར་གྱི་གདམས་ངག་སྒོམས་ཏེ། དེ་ཡང་གསལ་
བ་ནི་འོད་གསལ་དང་། རྟོག་པ་མེད་པ་ནི་སྒྱུ་ལུས་ཏེ། དེ་གཉིས་ཟུང་དུ་འཇུག་པར་སྒོམ་
པའི་བླ་ན་མེད་པའི་བར་དོའི་གདམས་ངག་གི་མཐུ་ལ་བརྟེན་ནས། འབྲས་དུས་ཀྱི་སྒྱུ་མའི་
ལོངས་སྐུ་མངོན་དུ་འགྱུར་བར་བྱིན་གྱིས་བརླབ་ཏུ་གསོལ། ཞེས་པའོ། །ཐུགས་ཀྱི་རྡོ་རྗེ་
ཆོས་སྐུའི་ངོ་བོ་ཉིད། །ལྷན་སྐྱེས་ཡེ་ཤེས་གསང་བའི་བླ་མ་ལ། །གསོལ་བ་འདེབས་སོ་
གསུམ་པའི་དཔང་བསྐུར་སྩོལ། ཕོ་ཉའི་ལམ་བཟང་འགྲུབ་པར་བྱིན་གྱིས་རློབས། །ཞེས་
པའི་ཐུགས་ཀྱི་རྡོ་རྗེ་ནི། །རྒྱལ་བའི་ཐུགས་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་བདེ་
བ་ཆེན་པོའི་ཡེ་ཤེས་ཆོས་ཀྱི་སྐུའི་ངོ་བོ་ཉིད་ལ་བྱེད་པ་ཡིན་ཅིང་། དེ་ནི་དཔེ་དོན་གྱི་ལྷན་
སྐྱེས་གཉིས་ཀྱི་ནང་ནས་དོན་གྱི་ལྷན་ཅིག་སྐྱེས་པའི་ཡེ་ཤེས་ཞེས་བྱ་བ་ཡིན་ཅིང་། དེ་ལ་
གསང་བའི་བླ་མ་ཞེས་བྱ་བ་ཡིན་ཅིང་། དེ་ལ་གསང་བའི་བླ་མ་ཞེས་པའི་ཐ་སྙད་ཀྱང་མཛད། .
འོ་ན་དཔེའི་ལྷན་སྐྱེས་གང་ལ་ཟེར་སྙམ་ན། དབང་གསུམ་པའི་སྐབས་སུ་ཕྱག་རྒྱ་དང་སྙོམས་
པར་སྦྱོར་བ་ལས་དགའ་བཞི་ལུགས་འབྱུང་ལུགས་ལྡོག་ཏུ་དྲངས་པའི་ལྷན་སྐྱེས་ཀྱི་དགའ་
བ་དེ་ལ་ཟེར་བ་ཡིན། དེ་གོམས་པར་བྱས་པ་ལས་སྔར་བཤད་པའི་དོན་གྱི་ལྷན་སྐྱེས་ཀྱི་
ཡེ་ཤེས་འབྱུང་བ་ཡིན། དེ་ལྟ་བུའི་གསང་བའི་བླ་མ་དེ་ཉིད་ལ་གསོལ་བ་འདེབས་པ་རྒྱུའི་
གཙོ་བོ་ནི། དབང་བཞིའི་ནང་ནས་གསུམ་པའི་དབང་བསྐུར་བ་སྩལ་དུ་གསོལ། ཞེས་དང་།
དེ་ལ་བརྟེན་ནས་ཕྱག་རྒྱ་དང་སྙོམ་པར་སྦྱོར་བའི་ཁོ་ནའི་ལམ་བཟང་ཚུལ་བཞིན་དུ་སྒོམ་པ་
ལ་དབང་ཞིང་། དེ་ལྟར་སྒོམ་པའི་མཐུ་ལས་བདེ་བ་ཆེན་པོ་དོན་གྱི་ལྷན་ཅིག་སྐྱེས་པའི་ཡེ་

ཀེའུ་ཚང་བཀའ་ལན། 66
ཤེས་རང་རྒྱུད་ལ་འགྲུབ་པར་བྱིན་གྱིས་བརླབ་ཏུ་གསོལ། །ཞེས་པའོ། ། ཚེ་འདིར་ནུས་
པ་མངོན་དུ་མ་གྱུར་ན། །ལྷན་སྐྱེས་དབྱིངས་སུ་འཕོ་བ་ཐེབས་པ་དང་། །བདེ་སྟོང་དབྱེར་
མེད་བར་དོའི་གདམས་ངག་གིས། །ཆོས་སྐུ་མངོན་དུ་འགྱུར་བར་བྱིན་གྱིས་རློབས། །ཞེས་
པའི་དོན། ཚེ་འདིར་གོང་དུ་བཤད་མ་ཐག་པའི་ཕྱག་རྒྱ་དངོས་སུ་བརྟེན་པའི་ཕོ་ཉའི་ལམ་
སྒོམ་པའི་ནུས་པ་མངོན་དུ་མ་གྱུར་ན། སྒོམ་པའི་ཡེ་ཤེས་ཀྱི་ཕྱག་རྒྱ་ལ་བརྟེན་ནས་དཔེའི་
ལྷན་ཅིག་སྐྱེས་པའི་ཡེ་ཤེས་རང་རྒྱུད་ལ་བསྐྱེད་ཅིང་། དེའི་རྒྱུན་གོམས་པར་བྱས་པ་ལས་
མཐར་དོན་གྱི་ལྷན་ཅིག་སྐྱེས་པའི་ཡེ་ཤེས་མངོན་དུ་བྱེད་པ་ལ། དེའི་དབྱིངས་སུ་འཕོ་བ་
ཐེབས་པ་ཞེས་པའི་ཐ་སྙད་མཛད་ནས་དེ་ལྟར་ནུས་པར་བྱིན་གྱིས་བརླབ་ཏུ་གསོལ། ཞེས་
པ་དང༌། ཅི་སྟེ་དེ་ལྟར་མ་ནུས་པར་འཆི་བའི་དུས་བྱས་ཚེ། བདེ་སྟོང་དབྱེར་མེད་ལྷན་
ཅིག་སྐྱེས་པའི་ལམ་བཟང་དེ་ཉིད་བར་དོའི་གནས་སྐབས་སུའ ང་སྒོམ་པའི་གདམས་ངག་གི་
མཐུ་ལ་བརྟེན་ནས་དོན་གྱི་ལྷན་ཅིག་སྐྱེས་པའི་ཡེ་ཤེས་ཆོས་ཀྱི་སྐུ་མངོན་དུ་འགྱུར་བར་བྱིན་
གྱིས་རློབས་ཤིག ཅེས་པའོ། །རིགས་ཀུན་ཁྱབ་བདག་ངོ་བོ་ཉིད་སྐུའི་དངོས། །ཀུན་ཁྱབ་
ཀུན་ཀྱི་བྱེད་པོ་བླ་མ་ལ། །གསོལ་བ་འདེབས་སོ་བཞི་པའི་དབང་བསྐུར་སྩལ། ། མི་སློབ་
ཟུང་འཇུག་འགྲུབ་པར་བྱིན་གྱིས་རློབས། །ཞེས་པ་ནི་འབྲས་དུས་ཀྱི་སྐུ་དག་པ་སྒྱུ་མའི་སྐུ་
དང༌། ཐུགས་དག་པ་དོན་གྱི་འོད་གསལ་གཉིས་སྐུ་ཐུགས་ངོ་བོ་དབྱེར་མེད་པའི་མི་སློབ་
པའི་ཟུང་འཇུག་དེ་ནི་ཐོབ་བྱ་མཐར་ཐུག་པའི་ངེས་དོན་གྱི་རྡོ་རྗེ་རྗེ་འའཆང་རིགས་ཀུན་གྱི་ཁྱབ་
བདག་ངོ་བོ་ཉིད་སྐུ་དངོས་དང༌། དེ་ནི་དག་པའི་བརྟན་གཡོ་ཀུན་ལ་ཁྱབ་ཅིང་དེ་ཀུན་གྱི་
བྱེད་པོའང་ཡིན་པས། དེ་ལྟ་བུའི་བླ་མ་ལ་གསོལ་བ་འདེབས་རྒྱུའི་གཙོ་བོ། ཟུང་འཇུག་
གི་དོན་ལ་ངེས་པ་བསྐྱེད་པའི་བཞི་པ་ཚིག་དབང་རིན་པོ་ཆེའི་དབང་བསྐུར་བ་སྩལ་དུ་གསོལ།

ཀེའུ་ཚང་བཀའ་ལན། 
67
ཞེས་དང་། དེ་ལ་བརྟེན་ནས་བདེན་གཉིས་དབྱེར་མེད་ཟུང་འཇུག་གི་རྫོགས་རིམ་སྒོམ་པའི་
མཐུ་ལས་མཐར་མི་སློབ་པའི་ཟུང་འཇུག་འབྲས་དུས་ཀྱི་རྡོ་རྗེ་འཆང་གི་སྐུ་འགྲུབ་པར་བྱིན་
གྱིས་རློབས་ཤིག་ཅེས་པའོ། །གོ་འཕང་མཆོང་དེ་མངོན་དུ་མ་གྱུར་ན། །བདེ་སྟོང་དབྱེར་
མེད་བར་དོའི་གདམས་ངག་ལ། །བརྟེན་ནས་རིག་འཛིན་མཁའ་སྤྱོད་སོགས་སྒྲུབ་སྟེ། །རྡོ་
རྗེ་འཆང་དབང་གོ་འཕང་ཐོབ་བྱིན་རློབས། །ཞེས་པ་ནི། འབྲས་དུས་ཀྱི་གོ་འཕང་མཆོག་
དེ་མངོན་དུ་མ་གྱུར་པར་འཆི་བའི་དུས་བྱས་ན། བདེ་བས་སྟོང་པ་ངེས་པའི་བདེ་སྟོང་དབྱེར་
མེད་ཀྱི་བར་དོའི་གདམས་ངག་སྒོམ་པ་ལ་བརྟེན་ནས་རིག་པ་འཛིན་པའི་མཁའ་སྤྱོད་ལ་སོགས་
པའི་རྟེན་སྒྲུབ་སྟེ། རྟེན་དེ་ལ་ལམ་གྱི་ལྷག་མ་རྣམས་སློབ་ནས་འབྲས་དུས་རྡོ་རྗེ་འཆང་དབང་
གི་གོ་འཕང་ཐོབ་པར་བྱིན་གྱིས་བརླབ་ཏུ་གསོལ། །ཞེས་པའོ། །དེས་ན་དབང་བཞིའི་གསོལ་
འདེབས་འདི་དག་ནི་བསྐྱེད་རྫོགས་ཀྱི་ལམ་མཐའ་དག་གི་གནད་བསྡུས་པའི་རྡོ་རྗེའི་ཚིག་ཏུ་
སྣང་བས་བཤད་གཞི་ཤིན་ཏུ་ཆེ་ཡང་མཐའ་ཆོད་པ་ནི་ཁོ་བོ་ཅག་གིས་འགོད་པར་ག་ལ་ནུས་
ཤིང་། རགས་རིམ་མགོ་སྨོས་ཙམ་བཀོད་པ་འདིས་ས་བོན་བྱས་ཏེ་ཞིབ་པ་ནི་རྒྱུད་དང་དགོངས་
འགྲེལ་གྱི་བསྟན་བཅོས་རྣམས་ལས་མཁྱེན་པར་འཚལ་ལོ། དེ་ནས་འཇུག་གི་ཚིགས་སུ་
བཅད་པ་རྣམས་ཀྱི་ཚིག་འགྲེལ་མདོར་བསྡུས་འགོད་ན། ཤོ་ལོ་ཀ་དང་པོའི་དོན། རང་
ཅག་རྣམས་དང་པོར་ལེགས་པར་འགྲོ་བའི་ལམ་མདོ་སྔགས་ཀྱི་ཆོས་ཚང་ལ་མ་ནོར་བ་དང་
མཇལ། བར་དུ་དེ་དག་གི་དོན་ཚུལ་བཞིན་ཉམས་སུ་བླངས་པ་ལས་རང་རྒྱུད་ལ་ལུང་དང་
མངོན་པར་རྟོགས་པ་ཕུན་སུམ་ཚོགས་པའི་ཡོན་ཏན་ཅི་ཡང་བསྐྱེད་པ་དང་། ཐ་མར་གང་
བསམ་པའི་གནས་སྐབས་དང་མཐར་ཐུག་གི་འབྲས་བུ་མཐའ་དག་མངོན་དུ་འགྱུར་བ་སྟེ།
ཐོག་མཐའ་བར་གསུམ་དུ་དགེ་བའི་ཚུལ་དེ་ཀུན་གང་ལས་འབྱུང་ན། རྡོ་རྗེ་སློ་དཔོན་མཚན་

ཀེའུ་ཚང་བཀའ་ལན། 68 
༣
ཉིད་དང་ལྡན་པ་བསྟེན་ཚུལ་ཕྱིན་ཅི་མ་ལོག་པ་ཁོ་ན་ལས་འབྱུང་བ་ཡིན་ནོ། །ཞེས་པ་ཡིན་
ལ། འདི་ནི་རྒྱུ་འདི་ལ་འབྲས་བུ་འདི་བསྐྱེད་པར་བསྟན་པས་སྙན་ངག་གི་རྒྱུའི་རྒྱན་གྱི་ནང་
ཚན། བསྐྱེད་བྱེད་འགྲུབ་པའི་རྒྱུའི་རྒྱན་ནོ། །ཤོ་ལོ་ཀ་གཉིས་པའི་དོན་ནི། རྡོ་རྗེ་སློབ་
དཔོན་བསྟེན་ཚུལ་ལ་ཇི་མི་སྙམ་པར་བློ་ཕྱོགས་ལྷུང་ཆགས་སྡང་གི་དབང་དུ་དེང་པ་སྟེ་སོང་
བ་དང་། བབ་ཅོལ་གྱི་ཚིག་བསྐུར་བ་འདེབས་པ་ལ་སོགས་པ་བྱས་བཞིན་དུ། ངག་ནས་
བླ་མ་མཁྱེན་མཁྱེན་ལ་སོགས་པའི་གསོལ་འདེབས་དང་བཟླས་བརྗོད་ལ་སོགས་པ་བྱས་པས་
འདོད་དོན་གྱི་དགོས་པ་འགྲུབ་པ་སྲིད་ན། ལུས་སྲོག་ལ་ལྟོས་པ་མེད་པར་ངལ་བ་བརྒྱ་ཕྲག་
དུ་མིའི་སྒོ་ནས་བླ་མ་བསྟེན་པ་དང་བཅོས་མིན་གྱི་མོས་གུས་ཤུགས་དྲག་པོའི་སྒོ་ནས་ཅི་གསུང་
བཀའ་བཞིན་བསྒྲུབ་པར་བྱེད་མཁན་གྱི་སྔོན་བྱོན་མཁས་གྲུབ་དེ་དག་མ་འཁྲུལ་ལམ་སྟེ་འཁྲུལ་
བ་ཡིན་ནམ་ཞེས་སྙིངས་པའི་ཚིག་གསུངས་པ་ཡིན་ལ། དེ་ནི་རྡོ་རྗེ་སློབ་དཔོན་བསྟེན་ཚུལ་
ཕྱིན་ཅི་ལོག་ན་དངོས་གྲུབ་ལྟ་ཅི་རྣམ་སྨིན་ཡིད་དུ་མི་འོང་བ་དུ་མ་ཉམས་སུ་མྱོང་དུ་དགོས་
པས་ཚུལ་དེ་འགོག་པའི་སླད་དུ་གསུངས་པས་ན་འགོག་རྒྱན་གྱི་ནང་ཚན་འབྱུང་འགྱུར་འགོག་
པ་ཞེས་པ་དེའོ། ཤོ་ལོ་ཀ་གསུམ་པའི་དོན་ནི། བླ་མ་བསྟེན་ཚུལ་དང་མཆོད་པའི་ཉམས་
ལེན་ཚུལ་བཞིན་འདི་ལྟར་བགྱིས་པའི་དགེ་བས། དེང་ཕྱིན་ཆད་བདག་དང་སེམས་ཅན་
རྣམས་སྐྱབས་ཀྱི་མཆོག་རབ་དངོས་གྲུབ་ཀུན་གྱི་འབྱུང་གནས་རྩ་བའི་བླ་མ་གཙུག་གིས་གུས་
པས་བསྟེན་ཅིང་། དེའི་མཐུ་ལས་མཐའ་ཡས་པའི་རྒྱལ་བ་རྣམས་ཀྱི་ཆོས་ཀྱི་ཚུལ་ཀུན་བཟུང་
ནས། བསྟན་པ་དང་འགྲོ་བ་མཐའ་དག་གི་མགོན་དང་དཔལ་དུ་འགྱུར་བར་ཤོག་ཅིག །ཅེས་
སྨོན་པ་སྟེ། སྨོན་ཚིག་དང་ཤིས་པ་བརྗོད་པའི་ཚིག་རྣམས་ནི་ཤིས་བརྗོད་ཀྱི་རྒྱན་གྱི་ཁོངས་
སུ་གཏོགས་པ་ཡིན་ནོ། །གཞན་ཡང་སྐྱབས་མགོན་ཆེན་པོའི་གསུང་རྩོམ་ཁ་ཤས་སུ་བོད་

ཀེའུ་ཚང་བཀའ་ལན། 
69
ཀྱི་གྲུབ་མཐའ་གཞན་གྱི་ཚིག་རིས་འགའ་ཞིག་གསལ་བ་འདུག་རུང་། དོན་དུ་སྐྱབས་མགོན་
ཆེན་པོ་དེས་མདོ་སྔགས་ཀྱི་བཤད་སྒྲུབ་གང་མཛད་པའི་སྐབས་སུ་ཡང་ཐུགས་ཀྱི་གཏད་སོ་
མཐར་ཐུག་པ་ནི་རྒྱལ་བ་ཙོང་ཁ་པ་ཆེན་པོའི་དགོངས་པ་ཁོ་ནར་ངེས་ཚུལ་སྐྱབས་མགོན་
མཆོག་དེ་ཉིད་ཀྱིས་ཁོ་བོ་ལ་དངོས་སུ་བཀའ་ཕེབས་ཡོད་ཅིང་རང་ཅག་གི་བཤད་སྒྲུབ་ཚང་
ལ་མ་ནོར་བའི་རྒྱུར་ཚུལ་དེ་ངེས་པར་གོ་དགོས་པ་ཞིག་ཀྱང་འདུག་པས་ན་ཡི་གེ་སྙིང་གཏམ་
རིན་ཆེན་སྙིང་པོ་ཟུར་དུ་ཕུལ་ཡོད་པ་ལ་ཞིབ་གཟིགས་དང་དགོངས་བཞེད་ནན་ཏན་མཛད་
པ་ཞུ་ཞུ། །ཞེས་པ་འདི་ནི་མང་ཐོས་སྒྲུབ་ལ་གཞོལ་བ་ཏྲེ་བོ་བླ་མ་དགེ་ལེགས་བརྩོན་འགྲུས་
ལགས་ཀྱི་དྲིས་ལན་དུ་ཀེའུ་ཚང་སྤྲུལ་མིང་པས་སྦྱར་བའོ།།
ཝཱ ཏྲེ་བོ་སྤྲུལ་སྐུ་བློ་བཟང་ཚུལ་ཁྲིམས་རྒྱལ་མཚོའི་དྲིས་ལན། ཝཱདྲི་བ་དང་པོར། དག་
པའི་ཞིང་ཁམས་སུ་སྐྱེ་བའི་རྒྱུའི་གཙོ་བོ། ཚུལ་ཁྲིམས་དག་པ། ཞིང་དེའི་ཡོན་ཏན་ཡང་
ཡང་དྲན་པ། དེར་སྐྱེ་བའི་སྨོན་ལམ་འདེབས་བ་རྣམས་གང་གཙོ། དེ་གསུམ་ཀ་ཚང་དགོས་
སམ་མི་དགོས། དེ་ལས་གཞན་ཞིག་ཡོད། ཨེ་ཡིན་ལགས། ལྷལན་ནི། དཔེར་ན།
བདེ་བ་ཅན་དུ་སྐྱེ་བ་རྒྱུ་ནི་ཞིང་བཀོད་ཀྱི་མདོ་ལས་གསུངས་པ་ལྟར་བཞི་སྟེ། ཞིང་དེའི་སྣོད་
བཅུད་ཀྱི་ཡོན་ཏན་ཡང་ཡང་དྲན་པ་དང་། དགེ་རྩ་སྒོ་དུ་མ་ནས་གསོག་པ་དང་། བྱང་
ཆུབ་ཏུ་སེམས་བསྐྱེད་པ་དང་། བསགས་པའི་དགེ་བ་རྣམས་ཞིང་དེར་སྐྱེ་བའི་ཕྱིར་དུ་སྨོན་
ལམ་འདེབས་པ་དང་བཞི་ཡིན། གསུམ་པ་བྱང་ཆུབ་ཏུ་སེམས་བསྐྱེད་པ་ནི་རང་ཉིད་ཞིང་
དེར་ཐེག་པ་ཆེན་པོའི་རིགས་ཅན་ཁོ་ནར་སྐྱེ་བའི་རྒྱུ་དང་། ལྷག་མ་གསུམ་ནི་ཞིང་དེས་སྐྱེ་
བའི་རྒྱུ་ཐུན་མོང་བར་རྗེ་ཐམས་ཅད་མཁྱེན་པས་བདེ་ཅན་སྨོན་ལམ་ཞིང་མཆོག་སྒོ་འབྱེད་

ཀེའུ་ཚང་བཀའ་ལན། 70
མར་གསུངས་ཤིང་། རྒྱུ་དེ་དག་གི་ནང་ནས་གང་གཙོ་བོ་ཡང་ཞིང་དེའི་གདུལ་བྱ་ཐེག་ཆེན་
གྱི་རིགས་ཅན་དུ་སྐྱེ་བ་ལ་ནི་བྱང་ཆུབ་མཆོག་ཏུ་སེམས་བསྐྱེད་པ་དང་། རྒྱུ་གཞན་རྣམས་
ཀྱང་སེམས་བསྐྱེད་དེས་གང་ཟིན་བྱེད་པ་གཙོ་ཆེ། ཞིང་དེར་སྐྱེ་བ་ཙམ་ལ་ནི། དེར་སྐྱེ་
འདོད་ཀྱི་འདུན་པ་ཤུགས་དྲག་པ་གཙོ་ཆེ་ལ། དེ་ཡང་ཞིང་དེའི་ཡོན་ཏན་ཤེས་ནས་ཡང་
ཡང་དྲན་པ་ལ་རིག་ལས་པས་ན་རྒྱུ་དང་པོ་གཙོ་ཆེ་སྟེ། ཞིང་མཆོག་སྒོ་འབྱེད་ལས། ཞིང་
དུ་སྐྱེ་བའི་འདུན་པ་དྲག་པོ་དེར་སྐྱེ་བའི་རྒྱུའི་གཙོ་བོ་ཡིན་ལ། དེ་ཡང་ཞིང་གི་ཡོན་ཏན་ཤེས་
ནས་ཡང་ཡང་སེམས་པ་ལ་རག་ལས་པས་ན་ཞེས་གསུངས། དེ་ནི་ཞིང་དེར་མྱུར་དུ་སྐྱེ་
བའི་རྒྱུ་ཡང་ཡིན་ཞིང་། དེས་དག་ཞིང་གཞན་རྣམས་ཀྱང་མཚོན་ནུས་ཏེ། ཞིང་མཆོག་
སྒོ་འབྱེད་ལས། མདོར་ན་ཞིང་གང་ལ་འདུན་པ་ཤས་ཆེ་བ་དེ་ཞིང་དེར་སྐྱེ་བ་མྱུར་ཞིང་།
ཞིང་འདིའི་གང་ཟག་རྣམས་བདེ་བ་ཅན་ལ་མོས་པའི་ཕྱིར། ཞེས་གསུངས་སོ། །སྤྱིར་དག་
ཞིང་ངུ་སྐྱེ་བ་ཙམ་ལ་རྒྱུ་དེ་གསུམ་ཀ་ཚང་མི་དགོས་ཏེ། མདོ་དང་གཟུངས་ཀྱི་ཕན་ཡོན་
ཙམ་གྱིས་ཀྱང་དེར་སྐྱེ་བ་ཡོད་དེ། ཞིང་མཆོང་སྒོ་འབྱེད་ལས། གཞན་ཡང་མདོ་དང་།
རྟོག་པ་དང་གཟུངས་དུ་མིར་ཕན་ཡོན་གྱི་སྐབས་སུ་བདེ་བ་ཅན་དུ་སྐྱེ་བར་བཀའ་སྩལ་བའི་
སྒོ་ནས་ཞིང་དེར་སྐྱེ་བའི་ཐབས་མང་དུ་གསུངས་ཤིང་། ཞེས་གསུངས། ཞེང་དེར་བསམ་
བཞིན་མྱུར་དུ་སྐྱེ་བ་འཛིན་པ་ལ་ཞིང་དེའི་ཡོན་ཏན་ཡང་ཡང་དྲན་ནས་དེར་སྐྱེ་བའི་འདུན་
པ་ཤུགས་དྲག་བསྐྱེད་པ་དང་། འདུན་པ་དེས་དགེ་རྩ་སྒོ་དུ་མ་ནས་གསོག་པ་དང་། དགེ་
བ་རྣམས་དེར་སྐྱེ་བའི་རྒྱུར་བསྔོ་སྨོན་བྱེད་པ་གསུམ་ཀཱ་ལ་འབད་དགོས་ཤིང་། རྒྱུ་དེ་རྣམས་
ནི་ཚེ་འདིར་ཡང་འོད་དཔག་མེད་སོགས་སངས་རྒྱས་མཇལ་བའི་རྒྱུར་ཡང་གསུངས་པས་
དོན་ཆེའོ། འོན་ཀྱང་མ་འོངས་པ་ན་བདེ་བ་ཅན་དུ་སྐྱེ་བ་ཡོད་པ་ལ་དགོངས་ནས། བདེ་

ཀེའུ་ཚང་བཀའ་ལན། 
71
བ་ཅན་དུ་སྨོན་ལམ་བཏབ་པ་ན་དེ་མ་ཐག་བདེ་བ་ཅན་དུ་སྐྱེ་བར་གསུངས་པའི་མདོ་ལྟ་བུ་
ནི། དུས་གཞན་ལ་དགོངས་པ་དང་། ལེ་ལོ་ཅན་ཆོས་ལ་བསྐུལ་བའི་ཆེད་དུ་གསུངས་
པས་ལོ་ལོའི་གཉེན་པོ་ལ་ལྡེམ་པོར་དགོངས་པའི་མདོ་ཡིན་པས། ཕན་ཡོན་གསུངས་པ་ཙམ་
ལ་འཁྲུལ་ནས་རང་ལ་གང་འོས་ཀྱི་བསླབ་པ་ནོད་པ་དང་བསྲུང་བ་རྣམས་ཁྱད་དུ་བསད་དེ་
མཚན་ཙམ་འཛིན་པ་དང་སྨོན་ལམ་འདེབས་པ་ཁོ་ན་ལ་རེ་བར་མི་བྱའོ། ལྟདྲི་བ་གཉིས་
པར། ལམ་རིམ་གྱི་ཚོགས་ཞིང་བསྡུ་སྐབས་རྩ་བའི་བླ་མ་འོད་ཞུ་མི་བྱེད་པར་ཐུབ་དབང་
གི་ཐུགས་ཀར་ཐིམ་པ་ལ་ཐུན་མོང་མ་ཡིན་པའི་རྟེན་འབྲེལ་གྱི་གནད་ཅིག་ཡོད་གསུང་པ་ཇི་
ལྟར་ཡིན། ལྷལན་ནི། བདེ་ལམ་གྱི་ཚོགས་ཞིང་ཉེར་བསྡུའི་མཐར། ཐུབ་དབང་དང་རྩ་
བའི་བླ་མ་གཉིས་ཕན་ཚུན་ཐིམ་ཚུལ་དང་། འོད་ཞུ་བྱེད་མི་བྱེད་ཞལ་ཤེས་དཀའ་ཆེན་ནམ་
མཁའ་རྡོ་རྗེའི་གསུང་དང་། མཁར་རྡོའི་བདེ་ལམ་ལྷན་ཐབས་སོགས། ཁུངས་ཐུབ་དང་།
ཟིན་བྲིས་བཅས་ལ་མཐུན་མིན་འགའ་ཞིག་འདུག་ཀྱང་། དོན་དུ་བླ་མ་འོད་ཞུ་མི་བྱེད་པར་
ཐུབ་དབང་ལ་ཐིམ་པ་ནི་རང་གི་སྣང་ངོར་རྩ་བའི་བླ་མ་ཡུནརིང་དུ་ཞབས་པད་བརྟན་པའི་
རྟེན་འབྲེལ་གྱི་ཆེད་ཡིན། དེ་ནས་སྐྱབས་གནས་ཀུན་འདུས་ཀྱི་བདག་ཉིད་བླ་མ་ཐུབ་དབང་
རྡོ་རྗེ་འཆང་ལ་གསལ་སྣང་བཏོན་ཏེ་ཡིད་རྩེ་གཅིག་ཏུ་གཏད་ནས་རྩ་བའི་བླ་མ་ཐུབ་དབང་
རྡོ་རྗེ་འཆང་དངོས་སུ་མཇལ་བའི་སྐལ་ལྡན་གྱི་སྐྱེས་བུ་དེ་ངའོ་སྙམ་དུ་དགའ་དད་མོས་གསུམ་
སྒོམ་པར་བྱེད་དགོས་ཤིང་། འདི་ལ་རྟེན་འབྲེལ་གྱི་གནད་ཁྱད་པར་ཅན་ཅིག་ཡོད་གསུང་
པ་ནི། བླ་མ་སངས་རྒྱས་སུ་དངོས་སུ་མཐོང་བའི་བག་ཆགས་སད་པ་དང་། རང་ཉིད་
མྱུར་དུ་སྔགས་ཀྱི་ལྷའི་རྣལ་འབྱོར་བསྒོམ་པའི་སྣོད་རུང་དུ་འགྱུར་བའི་དགོས་པ་ཁྱད་པར་
ཅན་ཡོད་པ་ཡིན་ཞེས་བདག་གི་དྲིན་ཅན་རྩ་བའི་བླ་མ་རྣམས་གསུང་ངོ༌། ལདྲི་བ་གསུམ་

ཀེའུ་ཚང་བཀའ་ལན། 72
པར། བརྟུལ་ཞུགས་ཉེར་ལྔའི་ནང་ཚན་གྱི་ཕ་མེས་ཆེད་དུ་མཚུན་འཐོར་བཞི་ཞེས་པའི་དོན་
གང་ཡིན། ཕལན་ནི། ཕ་མེས་ལྷ་འདྲེར་སྐྱེས་པ་རྣམས་ཀྱི་ཆེད་དུ་དེ་དག་གི་དུར་སར་
མཆོད་པ་བྱེད་པ་ལ་མཚུན་མཆོད་དང་མཚུན་གསོལ་ཞེས་བོན་ཆོས་སོགས་སུ་གྲགས་པ་
དེས་གྲོལ་བར་བལྟ་བ་ནི། ཉེ་བའི་སྡིག་པ་ལྔའི་ནང་གི་བཞི་པ་ཡིན་ཞེས་པའི་དོན་ཡིན་འདྲ་
སྟེ། འོན་ཀྱང་འདིའི་ཐད་ཀྱི་དུས་འཁོར་ཊིཀ་ཆེན་ལས།. འབྱུང་པོའི་ཆོས་ཕ་མེས་ཀྱི་བྱ་
བ་མཚུན་འཐོར་ལ་སོགས་པའི་བྱ་བས་གྲོལ་བར་བལྟ་བ་དང་ཞེས་གསུངས་པའི་དགོངས་
པ་དང་མཐུན་མིན་བརྟག་པར་བྱ་སྟེ། དེ་ཡང་བྲམ་ཟེའི་རིག་བྱེད་སོགས་ལས་བཤད་པའི་
མཚུན་འཐོར་ངོས་གཟུང་ན་ཤེས་པར་འགྱུར་རོ། ༈དྲི་བ་བཞི་པར། གདིང་བའི་དཀྱིལ་
ནས་གླེག་བུ་དགོས་པའི་དོན་གང་ཡིན། ལྷལན་ནི། མདོ་རྩ་ལས། དེ་ལ་གླེག་བུའི་འཕྲོ་
བྱའོ། །འོག་རོལ་གྱི་སུམ་ཆའི་དང་པོར་རོ། །ཞེས་གསུངས་པ་ལྟར། གདིང་བ་དེ་ལ་
དྲས་དྲུབ་བྱེད་པའི་ཚེ་ཐོག་མར་སུམ་ཆ་སུམ་གཉིས་སུ་དྲས་ནས། སུམ་གཉིས་ཀྱི་སྟེང་
ནས་ཚད་ལ་མི་ཐེ་བའི་སོར་བཞི་ལྷག་པར་བྱ་ཞིང་། དེའི་འོག་ཏུ་སུམ་ཆ་གཅིག་པོ་སྦྱར་
བས་གླེག་བུ་ཕྱེད་དང་གཉིས་བ་དེ་འབྱུང་བར་གསུངས་པས། གདིང་བའི་དཀྱིལ་ནས་གླེག་
བུ་འབྱུང་བ་མི་འཐད། སྤྱིར་གདིང་བ་ལ་གླེག་བུ་བྱེད་པའི་དགོས་པ་གང་ཡིན་འདྲི་ན། འདི་
ལ་སྒེར་གྱི་བཅས་པའི་གླེང་གཞི་མ་མཐོང་ཡང་། མདོ་རྩ་ལས། མཚོན་གྱིས་མ་དྲས་པའི་
གོས་སྤྱོད་པར་མི་བྱའོ། །ཞེས་པ་དང་། དྲས་ཤིང་དྲུབ་པ་ཆོས་གོས་ཉིད་དུ་བྱིན་གྱིས་བརླབ་
པར་བྱའོ་ཞེས་དང་། སྣམ་ཕྲན་སྦྲེལ་ཞི་ཉིད་དང་ཞེས་པ་རྣམས་ཀྱི་གླེང་གཞི་སོགས་པ་དཔགས་
ན། གདིང་བ་ལ་གླེག་བུ་ཕྱེད་གཉིས་བྱེད་པའི་དགོས་པ་ནི་སྤྱིར་ཁྱིམ་པ་དང་མུ་སྟེགས་ཅན་
ལས་རྟགས་ཁྱད་པར་ཅན་དུ་བྱེད་པ་དང་། མཛེས་པའི་ཕྱིར་ཡིན་ཞིང་། ཁྱད་པར་གདིང་

ཀེའུ་ཚང་བཀའ་ལན། 
73
བ་དེ་བྱིན་གྱིས་བརླབ་རུང་དུ་བྱ་བའི་ཆེད་ཡིན་ཏེ། མདོ་རྩ་ལས། གླེག་བུ་གཅིག་པ་བྱིན་
གྱིས་བརླབ་པར་མི་བྱའོ། །ཞེས་གསུངས་པའི་ཕྱིར། ལྟདྲི་བ་ལྔ་པར། གདིང་བའི་སྲིད་
ཅེས་དང་། ཆོས་གོས་སོགས་ཀྱི་སྲིད་ཅེས་རྩི་ལུགས་ཨེ་འདྲ་ལགས། ༈ལན་ནི། མི་
འདྲ་སྟེ། གདིང་བའི་སྲེད་ཅེས་པ་ཡས་མར་གྱིར་བར་ལ་བྱེད་དགོས་ཤིང་། ཆོས་གོས
རྣམ་གསུམ་གྱི་སྲིད་ཅེས་པ་ཡང་རང་རང་གི་ཡས་མར་གྱི་བར་ལ་བྱས་ན་ལུས་ལ་གྱོན་དུས་
མི་འཚམས་ཤིང་། ཆོས་གོས་རྣམ་གསུམ་གྱི་ཞེང་ཚད་སྐབས། འདུལ་གཞུང་ལུང་རིགས་
གཏེར་མཛོད་དང་། ཉུང་ངུ་རྣམ་གསལ་སོགས་ལས་དཔངས་སུ་ཞེས་ཡས་མར་གྱི་བར་
ལ་ཞེང་དུ་གསུངས་པ་དང་འགཾལ་བར་ཡང་འགྱུར་བས། གདིང་བ་དང་། ཆོས་གོས་ལྟ་
བུའི་ཚད་ཀྱི་སྐབས་སྲིད་ཅེས་པ་མིང་འདྲ་ཡང་ངོས་འཛིན་ས་མི་འདྲ་ཞེས། བདག་གི་དཔལ་
ལྡན་བླ་མ་དམ་པ་འདུལ་བ་འཛིན་པ་ཆེན་པོ་གཉིས་(རྣམ་གྲོལ་རིན་པོ་ཆེ་དང་ཚེ་གླིང་སློབ་
དཔོན་) གསུང་ངོ་། །ཞེས་པ་འི་ནི་ཏྲེ་བོ་སྤྲུལ་སྐུ་བློ་བཟང་ཚུལ་ཁྲིམས་རྒྱ་མཚོའི་དྲིས་ལན་དུ་ཀེའུ་
ཚང་སྤྲུལ་མིང་པས་སྦྱར་བའོ།།
ཨདད་སྟོབས་ཆོས་ཚུལ་ལྡན་པ་དགེ་སློང་བདེ་མཆོག་སྐྱབས་ཀྱི་དོགས་ལན། ༧ སྐྱབས་
གནས་ཀེའུ་ཚང་མཆོག་སྤྲུལ་རིན་པ་ཆེའི་ཞབས་དྲུང་དུ། དོགས་གཅོད་ཁ་ཤས་ཞུ་བ་ནི།
གཞན་དོན་དོན་གཉེར་གྱི་བློ་བཅོས་མ་ཨེ་ཡོད། ཡོད་ན་ཡུལ་དེ་དོན་དུ་གཉེར་བ་ལ་ཡུལ་
དེ་ལ་དོན་གཉེར་བཅོས་མིན་དུ་སོང་མི་དགོས་སམ། དེ་འདྲའི་བློ་དེ་སྙིང་རྗེ་ཆེན་པོ་སྐྱེ་བའི་
སྔ་རོལ་དུ་སྐྱེས་སམ་དེ་དང་དུས་མཉམ་དུ་སྐྱེ། དང་པོ་ལྟར་ན་ཉན་རང་གི་རྒྱུད་ལ་གཞན་
དོན་དོན་གཉེར་གྱི་བློ་ཡོད་དགོས་པས་དེ་རུང་ངམ། གཉིས་པ་ལྟར་ན་སྙིང་རྗེ་ཆེན་པོ་སྐད་

ཀེའུ་ཚང་བཀའ་ལན། 74
ཅིག་དང་པོ་དེ་གཞན་དོན་དོན་གཉེར་གྱི་བློ་བཅོས་མ་ཡིན་པར་འཇོག་དགོས་པས་དེ་གཞན་
དོན་དོན་གཉེར་གྱི་བློ་བཅོས་མིན་དུ་གྱུར་ཚད་སྐབས་གང་ནས་འཇོག ཡང་རྫོགས་བྱང་
དོན་གཉེར་གྱི་བློ་བཅོས་མ་ཡང་ཁས་བླངས་མཁན་ཡོད་པས་རྣམ་བཤད་ལས་བྱང་ཆུབ་དོན་
གཉེར་གྲོགས་སུ་དགོས་ཞེས་སེམས་བསྐྱེད་དང་རྫོགས་བྱང་དོན་གཉེར་གྱི་བློ་གཉིས་དུས་
མཉམ་པ་ལྟ་བུར་གསུངས་པ་དེ་ལམ་ལ་ཞུགས་ཡོད་པ་མི་འཐད་དམ་ཇི་ལྟར་ལགས། ལྷལན་
ནི། གཞན་དོན་དོན་གཉེར་གྱི་བློ་བཅོས་མ་ཡོད་དེ། ངེས་འབྱུང་གི་བསམ་པ་བཅོས་མ་
ཡོད་པའི་ཕྱིར་ཏེ། ཐུབ་བསྟན་བྱི་དོར་ལས། ངེས་འབྱུང་གི་བསམ་པ་བཅོས་མ་ཙམ་ཡང་
གསལ་ཐེབས་པ་ཤིན་ཏུ་དཀའ་བ་རྣམས་ཀྱིས་ཞེས་སོགས་གསུངས་པའི་ཕྱིར་དང་། ལམ་
རིམ་ཆེན་མོ་ལས། དེ་སྤོང་འདོད་བཅོས་མ་མིན་པ་བསྐྱེད། ཅེས་གསུངས་པས་བཅོས་
མ་མེད་ན་རི་བོང་གི་རྭ་མ་ཡིན་པ་བསྒོམ་ཞེས་པ་དང་མཚུངས་པར་འགྱུར་པའི་ཕྱིར་རོ།
གཞན་ཡང་དོན་གཉེར་གཉིས་བཅོས་མ་ཡོད་དེ། སེམས་བསྐྱེད་བཅོས་མ་ཡོད་པའི་ཕྱིར་
ཏེ། རྗེ་བཙུན་པའི་གོ་ལན་ལས། སེམས་བསྐྱེད་བཅོས་མ་དང་། བཅོས་མིན་གྱི་སེམས་
བསྐྱེད་རྒྱུད་ལ་སྐྱེ་བའི་རིམ་པ་གཉིས་ཡོད་པས། །ཞེས་སོགས་གསུངས་པའི་ལུང་དུ་མ་
ཡོད་པའི་ཕྱིར། ཡུལ་དེ་དོན་དུ་གཉེར་བ་ཙམ་ལ་ཡུལ་དེ་ལ་དོན་གཉེར་བཅོས་མིན་དུ་སོང་
བ་མི་དགོས་པ་ལུང་འདི་རྣམས་ཀྱིས་འགྲུབ་པས་ཕྱིར། གཞན་དོན་དོན་གཉེར་ཡང་གཟུགས་
སྐུ་ལ་གཞན་དོན་དང་། གཞན་རྒྱུད་ཀྱི་མྱང་འདས་ལ་གཞན་དོན་དུ་བྱས་ནས་དེ་དོན་གཉེར་
གཉིས་དང་། གཞན་དོན་ཁུར་འཁྱེར་གྱི་དོན་གཉེར་སོགས་དུ་མ་ཡོད་པས་འདི་སྐོར་དཔྱད་
པར་བྱ་བ་མང་དུ་ཡོད་ཀྱང་བསྡུས་ན་མཐའ་མི་ཆོད་ཅིང་། སྤྲོས་ན་མང་དུ་དོགས་ནས་
རེ་ཤིག་མ་བྲིས་སོ། ། སྐབས་འདིའི་གཞན་དོན་དོན་གཉེར་ཉན་རང་ལ་མེད་དེ། ཕར་ཕྱིན་

བ ཀེའུ་ཚང་བཀའ་ལན། 
75
བསྡུས་པ་ལས། །འཇིག་རྟེན་དོན་བསྒྲུབ་ཚུལ་ལ་མཐུ་མེད་པའི། །ཐེག་པ་གཉིས་པོ་ཞེས་
པ་ནས། ལས་ཀྱི་དམ་པ་གཞན་དོན་དགའ་པོར་ཞིང་། །ཞེས་དང་། ལམ་རིམ་ལས།
གཞན་གྱི་དོན་ཡང་ཉི་ཚེ་བར་ཟད་ཅིང་། མཐར་སངས་རྒྱས་གྱིས་བསྐུལ་ནས་ཐེག་ཆེན་
ལམ་དུ་འཇུག་ཅེས་སོགས་གསུངས་པའི་ཕྱིར། བློ་བཅོས་མ་དེ་བསྐྱེད་ཚུལ་ལ་དོགས་གཅོད་
ནི། སྙིང་རྗེ་ཆེན་པོ་ལ་སྡུག་བསྔས་དང་བྲལ་འདོད་དང་། དེ་ལས་སྐྱོབ་འདོད་གཉིས་ཡོད་
པས་ཕྱི་མ་དང་ལྷག་བསམ་གཉིས་དོན་གཅིག་ཅེས། ཕྱི་མ་འདི་གཞན་དོན་ཁུར་འཁྱེར་
ལ་མཁས་གྲུབ་ཆེན་པོ་བསྟན་དར་བས་གསུངས་ཀྱི། སྙིང་རྗེ་ཆེན་པོ་དེ་གཞན་དོན་དོན་
གཉེར་ཡིན་ཞེས་མ་གསུངས་པའི་ཕྱིར་དང་། རྒྱུད་བླ་དར་ཊཱིཀ་དང་ཡང་མཐུན་ནོ། །དེས་
ན་སྙིང་རྗེ་ཆེན་པོའིརྗེས་སུ་སྐྱེ་བར་ཁས་བླངས་ཀྱང་འགལ་བ་མེད་དོ། །སྔགས་རིམ་ཆེན་
པོ་ལས་ཀྱང་འདི་གཉིས་ཀྱི་རིགས་ཅན་རྣམས་ནི་གཞན་གྱི་དོན་ཁུར་དུ་འཁུར་བ་ལ་རྒྱབ་
ཀྱིས་ཕྱོགས་པས་རང་གྲོལ་བ་ཙམ་གྱི་ཕྱིར་དུ་ཞུགས་པ་ཡིན་ལ། ཞེས་གསུངས་པས་དེ་
རྣམས་གོ་ནུས་པའི་ཕྱིར། སེམས་བསྐྱེད་དང་རྫོགས་བྱང་དོན་གཉེར་གྱི་བློ་གཉིས་དུས་མཉམ་
མིན་ཏེ། རྫོགས་བྱང་དོན་གཉེར་ལམ་མ་ཞུགས་ན་ཡོད་པའི་ཕྱིར་ཏེ། དེས་ན་འདིར་བསྟན་
ཆོས་གསུམ་གྱི་ནང་ཚན་གྱི་སེམས་བསྐྱེད་ཡོད་པའི་ཕྱིར། ཊིཀ་ཆེན་ལས། སེམས་བསྐྱེད་
བསྒོམ་པའི་སྐབས་ལ་དགོངས་ཀྱི་ཞེས་སོགས་དང་། རྗེ་དྲུང་དབུ་མ་ལས། འདིར་བསྟན་
གྱི་སེམས་བསྐྱེད་ཡང་གཞན་དོན་དུ་རྫོགས་པའི་བྱང་ཆུབ་ཐོབ་པར་འདོད་པའི་མཚན་ཉིད་
ཡོངས་སུ་རྫོགས་པ་གཅིག་དགོས་ཞེས་པའི་དོན་ནོ། ཞེས་དང་། རྗེ་བཙུན་པའི་སེམས་
བསྐྱེད་ལས་ཀྱང་གསལ་བར་གསུངས་སོ། སེམས་བསྐྱེད་དེ་རང་གི་གྲོགས་བྱང་ཆུབ་དོན་
གཉེར་དང་དུས་མཉམ་དུ་སྐྱེ་བ་གཞུང་གི་དགོངས་པའོ། ཨཡང་རྣམ་བཤད་ལས་རྒྱན་གྱི་

ཀེའུ་ཚང་བཀའ་ལན། 76
ཆེད་དུ་བྱ་བའི་གདུལ་བྱས་གཞི་ལམ་རྣམ་གསུམ་དང་པོར་ཚོགས་ལམ་གྱི་སྐབས་སུ་བདེན་
མེད་དུ་གསར་དུ་སྒྲུབ་པར་གསུངས་པ་དེ་ཁྱབ་མཐའ་བཟུང་དུ་རུང་ངམ། དེའི་དོན་ཇི་ལྟར་
ལགས། རུང་ན་ཚོགས་ལམ་སྐད་ཅིག་དང་པོ་ཐོབ་པ་དང་དུས་མཉམ་དུ་མཁྱེན་གསུམ་
དོན་གཉེར་གྱི་བློ་རྒྱུད་ལ་སྐྱེ་བའི་རྒྱན་གྱི་ཆེད་དུ་བྱ་བའི་གདུལ་བྱ་མེད་དམ། དེ་འདྲའི་གདུལ་
བྱ་ཡོད་ན་དབང་རྣོན་གྱིས་ཐར་པ་ཙམ་དོན་དུ་གཉེར་བ་ལ་དེའི་སྔོན་དུ་ཐར་པ་ཚད་མས་
སྒྲུབ་དགོས་པ་བཞིན་དུ་མཁྱེན་གསུམ་ཚད་མས་སྒྲུབ་པ་སྔོན་དུ་འགྲོ་དགོས་པས་གཞི་ལམ་
རྣམ་གསུམ་བདེན་མེད་དུ་སྒྲུབ་པ་ཡང་སྔོན་དུ་འགྲོ་དགོས་སམ་ཇི་ལྟར་ལགས། ཁྱབ་མཐའ་
མ་བཟུང་ན་དེ་འདྲའི་གདུལ་བྱ་དེས་མཁྱེན་གསུམ་ལ་དང་བ་སྐྱེ་ཚུལ་གཞན་འཇོག་ལུགས་
ཇི་ལྟར་ཡིན། ཞེས་པའི། རྣལན་ནི། རྣམ་བཤད་ལས་རྒྱན་གྱི་གདུལ་བྱས་གཞི་ལམ་
རྣམ་གསུམ་སྐྱེ་མེད་དུ་རྟོགས་ཚུལ་གསུངས་པ་ནི། དེའི་ཆེད་དུ་བྱ་བའི་གདུལ་བྱ་ཆོས་ཀྱི་
རྗེས་འབྲངས་ཀྱི་དབང་དུ་བྱས་ཏེ། དབང་རྣོན་དེས་ཚོགས་ལམ་གྱི་གནས་སྐབས་སུ་རང་
ཉིད་ཀྱིས་གཏན་ཚིགས་ཆེན་མོ་རྣམས་བཀོད་པས་དེ་གསུམ་བདེན་མེད་དུ་གསར་དུ་རྟོགས་
པའི་དོན་ཡིན་པའི་ཕྱིར། འོ་ན། དེས་ཚོགས་ལམ་གྱི་སྔ་རོལ་དུ་གཞི་ལམ་རྣམ་གསུམ་
བདེན་མེད་དུ་རྟོགས་པར་ཐལ། དེའི་སྔ་རོལ་དུ་སྟོང་ཉིད་རྟོགས་པའི་ཕྱིར་ན་འདིར་མ་ཁྱབ།
ཞེས་ཤར་པའི་སྤྱི་དོན་ལས་བཤད་དོ། །དད་པ་སྐྱེ་ཚུལ་ནི་དབང་རྣོན་དེས་སྐྱེ་མེད་གསུམ་
རྟོགས་པའི་ཡུམ་ཡོད་མེད་བརྟགས་པའི་ཚེ་སྐྱེ་མེད་གསུམ་རྟོགས་པའི་ཡུམ་གྱི་ལྡོག་ཆ་ནས་
སོ་སོར་ཕྱེ་བའི་ལམ་གྱི་ཚུལ་གསུམ་པ་ཅན་གྱི་མཁྱེན་གསུམ་གྱི་ཤེར་ཕྱིན་ནི་བདག་ཉིད་ཅན་
གྱི་ཤེར་ཕྱིན་ནི་གདོན་མི་ཟ་བར་སྲིད་པ་ཉིད་དོ་སྙམ་དུ་བསམ་པའི་སྒོ་ནས་འཇུག་པའི་ཕྱིར།
འདི་ཤིན་ཏུ་དཀའ་གནད་ཡིན་པས་ཞིབ་ཏུ་དཔྱོད། ཕནང་པ་སངས་རྒྱས་པའི་བསྟན་བཅོས་

ཀེའུ་ཚང་བཀའ་ལན། 
77
ལྟར་སྣང་ཡོད་དམ། ཡོད་ན་ཉི་ཁྲི་གཞུང་འགྲེལ་ལྟ་བུ་དེ་ཡིན་ནམ་ཞེས་གསུང་བར། ཞལན་
ནི། དེ་ཕལ་ཆེར་ཡོད་དམ་སྙམ་སྟེ། དམ་ཆོས་ལྟར་སྣང་སྟོན་པའི་བྱང་སེམས་ཀྱི་རྩ་ལྟུང་
གི་སྐབས་སུ་ཐེག་ཆེན་ལྟར་སྣང་ཡིན་མིན་ལ་དོགས་པ་ཡོད་ཀྱི། ཕྱི་རོལ་པ་ཁོ་ན་ཡིན་པའི་
དོགས་པ་མེད་དེ། བྱང་ཆུབ་གཞུང་ལམ་ལས། དམ་ཆོས་ལྟར་སྣང་དུ་འདུག་གི་ཐེག་ཆེན་
ལྟར་སྣང་དུ་མི་འདུག་པས་ནག་པོ་བསྟན་པ་དང་རྗེས་སུ་མཐུན་པ་ཐམས་ཅད་ལ་བྱའོ་ཞེས་
དང་། རྒྱ་མཚོ་སྤྲིན་ལས་ཀྱང་དེ་ལྟར་གསུངས་སོ། ། སྙན་ངག་མེ་ལོང་ལས་ཀྱང་། །དེ་
ཉིད་ཉེས་པར་སྦྱར་ན་སླར། །ཞེས་སོགས་གསུངས་པའི་ཕྱིར། ཀུན་མཁྱེན་འཇམ་དབྱངས་
བཞད་པས་བསྟན་བཅོས་ལ་རྣམ་དག་གིས་ཁྱབ་པར་གསུངས་པ་ནི་དེའི་སྐད་དོད་ཤསྡུ་ལ་
ངེས་ཚིག་གིས་བཤད་ན་དེ་ལྟར་ཡིན་པ་དར་ཊཱི ཀ་ལས་བཤད་ཀྱང་ཡོད་པར་ཁས་བླངས་པ་
ལ་སྐྱོན་མི་འཇུག་ལ། མཆན་གཞི་གོང་གི་ལུང་དེ་རྣམས་ཀྱིས་གོ་ནུས་སོ། ། ཉི་ཁྲི་གཞུང་
འགྲེལ་སངས་རྒྱས་གཉིས་པའི་གཞུང་ཡིན་པས་དེར་མི་འཇོག་གོ ༈དགོངས་འགྲེལ་དང་
གཟུངས་རྒྱལ་གཉིས་ཀྱི་འཁོར་ལོ་བར་པའི་གཞི་མཐུན་ཨེ་ཡོད་ཅེས་པར། ལྷལན་ནི། དེ་ ་
ཡོད་དེ་རྒྱས་འབྲིང་བསྡུས་གསུམ་དེ་གཉིས་ཀ་ཡིན་པའི་ཕྱིར། ཞེས་པཎ་ཆེན་བསོད་གྲགས་
སྤྱི་དོན་ལས་བཤད་དོ། །དེ་བཞིན་གཤེགས་པའི་སྙིང་པོའི་མདོ་དང་རྒྱུད་བླའི་དངོས་ཀྱི་བརྗོད་
བྱའི་གཙོ་བོ་ལ་སྟོང་ཉིད་དགོས་སམ། དེ་ལྟར་ན་གཉིས་ཀ་འཁོར་ལོ་བར་པ་ཡིན་ནམ། ཞེས་
པའི་ལན་ནི་མི་དགོས་ཏེ། དེ་ལ་སྟོང་ཉིད་རྟོགས་པའི་ཤེས་རབ་ཡོད་པའི་ཕྱིར། དེར་ཐལ།
ཡུམ་བར་མའི་དངོས་ཀྱི་བརྗོད་བྱ་ལ་དེ་ཡོད་པའི་ཕྱིར། རྗེ་བཙུན་པའི་སྐབས་དང་པོའི་སྤྱི་
དོན་ལས། དེས་ཀུན་རྫོབ་བདེན་པ་དངོས་ཀྱི་བརྗོད་བྱའི་གཙོ་བོར་བྱེད་པར་ཐལ།: དེར་
གྱུར་པའི་ཀུན་རྫོབ་བདེན་པ་ཡོད་པའི་ཕྱིར་ན་མ་ཁྱབ། ཅེས་གསུངས་པའི་ཕྱིར། ལྟདེ་

ཀེའུ་ཚང་བཀའ་ལན། 78
བཞིན་གཤེགས་པའི་སྙིང་པོའི་མདོ་འཁོར་ལོ་བར་པ་ཡིན་ཏེ། རྗེ་བཙུན་པའི་སྐབས་དང་
པོ་ལས། དེ་ཆོས་ཅན། འཁོར་ལོ་ཐ་མ་མ་ཡིན་པར་ཐལ། འཁོར་ལོ་བར་པ་ཡིན་པའི་
ཕྱིར། ཞེས་གསུངས་པའི་ཕྱིར། རྒྱུད་བླ་མ་འཁོར་ལོ་བར་པ་ཡིན་ཏེ། དེ་ཡིན་ན་དགོངས་
འགྲེལ་ལས་གསུངས་པའི་འཁོར་ལོ་བར་པ་ཡིན་དགོས་པའི་ཕྱིར་དང་། དེ་སྟོན་པའི་
ཆོསའཁོར་གསུམ་འཆད་པའི་སྐབས་ཡིན་པའི་ཕྱིར་རོ། །མགོན་པོ་བྱམས་པའི་ཆོས་འཁོར་
གསུམ་འཁོར་གྱི་འདུས་པ་གསུམ་ལ་གསུངས་པའི་སྒོ་ནས་འཇོག་པའི་ཕྱིར་ཏེ། རྗེ་བཙུན་
པའི་ཤཀ་ལན་ལས། དགོངས་འགྲེལ་ལས་གསུངས་པའི་འཁོར་ལོ་གསུམ་ལ་ཞེས་པ་ནས།
མགོན་པོ་བྱམས་པས་ཆོས་གསུངས་ཚད་ཐམས་ཅད་ལ་ཆོས་འཁོར་གསུམ་གྱི་ཐ་སྙད་
མཛད་པ་བཞིན་ནོ་ཞེས་པའི་བར་གསུངས་པའི་ཕྱིར། ༈ཡང་རྡོ་རྗེ་ལྟ་བུའི་གནས་བདུན་
རྒྱུད་བླའི་དངོས་ཀྱི་བརྗོད་བྱའི་གཙོ་བོ་ཨེ་ཡིན། ཞེས་པ་ནི་མ་ཡིན་ཏེ། དོན་བདུན་བརྗོད་
པའི་ཡི་གེ་ལ་རྡོ་རྗེ་ལྟ་བུའི་གནས་སུ་འཇོག་པའི་ཕྱིར། དེ་ལྟར་འཇོག་པའི་རྒྱུ་མཚན་ནི། དོན་
བདུན་སྒྲ་རྟོག་གིས་ཇི་ལྟ་བ་བཞིན་དུ་མེད་པའི་ཕྱིར་རྡོ་རྗེ་ལྟ་བུ་ཡིན་ལ། དེ་དག་རྟོགས་པ་
དང་མངོན་དུ་བྱེད་པའི་གཞི་ཡིན་པའི་རྒྱུ་མཚན་གྱིས་འཇོག་པའི་ཕྱིར་ཏེ། རྒྱུད་བླ་དར་
ཊཱིཀ་ལས། དོན་རྣམ་པ་བདུན་ནི། ། ཞེ་པ་ནས། བསྟན་བཅོས་ལ་འདིར་ཡི་གེ་ཞེས་བྱའོ་
ཞེས་པའི་བར་གསུངས་པའི་ཕྱིར། དེ་གཉིས་ཀའི་ཆེད་དུ་བྱ་བའི་གདུལ་བྱ་ལ་དམན་ལམ་
སྔོན་དུ་སོང་བའི་བྱང་སེམས་མེད་དམ། ཞེས་པ་ནི་མེད་དེ། འཁོར་ལོ་བར་པ་དང་། རྒྱན་
གྱི་ཆེད་དུ་བྱ་བའི་གདུལ་བྱ་ལ་དེ་མེད་པ་གང་ཞིག་རྒྱུ་མཚན་མཚུངས་པའི་ཕྱིར། དང་པོ་
གྲུབ་སྟེ། དམན་ལམ་སྔོན་སོང་གི་བྱང་སེམས་སོ་སྐྱེ་ལ་དད་སོགས་ཡུལ་ལྔ་ལ་མི་མཁས་
པས་ཁྱབ་པའི་ཕྱིར་ཏེ། མདོ་སྡེ་རྒྱན་ལས། རྟོགས་པ་བུལ་བ་ཡིན་པར་འདོད། །ཅེས་

ཀེའུ་ཚང་བཀའ་ལེན། 
79
དང་། རྗེ་བཙུན་པའི་སྐབས་བཞི་པ་ལས་ཀྱང་དེ་ལྟར་གསུངས་པའི་ཕྱིར། རྒྱན་གྱི་ཆེད་
དུ་བྱ་བའི་གདུལ་བྱ་ལ་དད་སོགས་ཡུལ་ལྔ་ལ་མཁས་པས་ཁྱབ་པའི་ཕྱིར་ཏེ། །སངས་རྒྱས་
སོགས་དམིགས་དེད་པ་དང་། །ཞེས་དང་། སྐབས་བཞི་པར་གསལ། ༈ཡང་བྱ་རྫོགས་
ཀྱི་སྐད་ཅིག་མའི་ཐུང་མཐའ་གཅིག་ལ་མཁྱེན་གསུམ་གྱི་རྣམ་པ་བརྒྱ་དང་བདུན་ཅུ་རྩ་གསུམ་
རིམ་ཅན་དུ་དངོས་ཡུལ་དུ་བྱེད་པའི་སེམས་དཔའ་རྣལ་འབྱོར་དེ་རྗེས་ཐོབ་ཡེ་ཤེས་དང་།
སྐད་ཅིག་མའི་སྦྱོར་བ་ཡིན་ནམ། ཞེས་པའི་ལན་ནི། །དེ་རྗེས་ཐོབ་ཡེ་ཤེས་མ་ཡིན་ཏེ།
རྒྱུན་མཐའ་ཡེ་ཤེས་ཡིན་པའི་ཕྱིར། སྐད་ཅིག་མའི་སྦྱོར་བ་ཡིན་ཏེ་རྒྱུན་མཐའི་ཡེ་ཤེས་ཡིན་
པའི་ཕྱིར། དང་པོ་གྲུབ་སྟེ། རྗེ་བཙུན་པའི་སྐབས་བདུན་པ་ལས། དེ་སྐད་ཅིག་མའི་སྦྱོར་
བ་གང་ཞིག་ཅེས་གསུངས་པའི་ཕྱིར། གཉིས་པ་གྲུབ་སྟེ། དེ་ཉིད་ལས་རྒྱུན་མཐའི་ཡེ་ཤེས་
དང་སྐད་ཅིག་མའི་སྦྱོར་བ་དོན་གཅིག་ཅེས་གསུངས་པའི་ཕྱིར། ལྟསྐད་ཅིག་མའི་སྦྱོར་
བ་དང་རྒྱུན་མཐའི་ཡེ་ཤེས་ཐོབ་པ་དུས་མཉམ་ཡིན་ནམ། ཞེས་པའི་ལན་ནི། དེ་ཡིན་ཏེ་
དོན་གཅིག་ཡིན་པའི་ཕྱིར། ༈དེ་གསར་དུ་ཐོབ་པའི་ཚེ་རྗེས་ཐོབ་ཀྱི་ངང་ནས་ཐོབ་དགོས་
སམ། ཞེས་པའི་ལན་ནི། མ་ཡིན་ཏེ་མཉམ་གཞག་ནས་ཐོབ་པའི་ཕྱིར་ཏེ། རྗེ་བཙུན་
པའི་ས་ལམ་ལས། མཉམ་གཞག་ནས་མཉམ་གཞག་ཏུ་འཕོ་བ་ཡིན་ཏེ། ཞེས་དང༌། རྒྱུན་
མཐའ་བ་ལ་མཉམ་གཞག་པས་ཁྱབ་པའི་ཕྱིར། ཡང་སྐད་ཅིག་མའི་ཟུང་མཐའི་ཡུན་དེ་
སྐྱེས་བོ་དར་མའི་སེ་གོལ་གཏོགས་པའི་ཡུན་ཚད་ལྟ་བུ་ལ་བྱེད་དམ། ཞེས་པའི་ལན་ནི། བྱེད་
དེ། དེ་ལྟར་ཚད་ལྡན་གྱི་གཞུང་ལས་བཤད་པའི་ཕྱིར། ༈ ཡང་དེ་ལྟར་བྱེད་ན་དེ་འདྲའི་
ཡུན་ལ་དུས་མཐའི་སྐད་ཅིག་མ་དྲུག་ཅུ་རེ་ལྔ་འཕོ་བ་ཡོད་པས། དུས་མཐའི་སྐད་ཅིག་གཅིག་
གི་ཡུན་ལ་རྣམ་པ་བདུན་དུ་རྩ་གསུམ་ལས་རྣམ་པ་གཉིས་ལྷག་ཙམ་རིམ་ཅན་དུ་དངོས་ཡུལ་

ཀེའུ་ཚང་བཀའ་མན། 80
དུ་བྱེད་དགོས་པས་དེ་ལྟར་ཁས་བླངས་ནི་རིང་སོང་གི་སྐབས་དང་མི་འགལ་ལམ་ཇི་ལྟར་
ལས། ཞེས་པའི་ལན་ནི། རྣམ་པ་བརྒྱ་དང་བདུན་ཅུ་རྩ་གསུམ་དངོས་ཡུལ་དུ་བྱེད་པའི་
སེམས་ཅན་གྱི་བློ་གཅིག་གི་ཡིན་པ་འཇོག་མི་འཇོག་དཔྱད་དགོས་ཤིང་། འཇོག་ཚེ་རིང་
སོང་དང་མི་འགལ་ཏེ། དེ་ནི་འགོག་པ་ལ་འཇུག་ལྡང་བྱེད་ཚུལ་ཡིན་ལ། འདི་ནི་ཀུན་
རྫོབ་པའི་རྣམ་པའི་སྐབས་ཡིན་པའི་ཕྱིར་རོ། །འོ་ན། དུས་མཐའི་སྐད་ཅིག་མ་གཅིག་ལ་
སྐད་ཅིག་སྔ་ཕྱི་ཡོད་པར་ཐལ། ཟེར་ན་མེད་དེ་དེ་ལྟར་རྗེ་དྲུང་དབུ་མར་བཤད་དོ། ༈རྩི་
གཞག་ལས་ཆོས་འཕགས་ཀྱི་རྒྱུད་ལ་རྒྱུན་མཐའི་བར་ཆད་མེད་ལམ་ཡོད་པར་བཤད་པས་
དེ་འདོད་པའི་ཆོས་ཅན་མིན་ནམ། །དེ་རྒྱུན་མཐའ་བའི་སྤྲུལ་པོ་ཁམས་འོག་མ་ན་ཡོད་པ་
དེའི་མཚན་གཞིན་རུང་ངམ། འདིའི་ལན་ནི། རྗེ་བཙུན་པའི་སྐབས་ལྔ་པར་དེ་ལྟར་བཤད་
མོད། མཐའ་གཅིག་ཏུ་འདི་ཡིན་འདི་མིན་ཐག་གཅོད་དཀའ་སྟེ། ཀླུ་སྒྲུབ་ལུང་བསྟན་པའི་
ཐད་ཀྱི་ཊཱིཀ་ཆེན་ལས། འགལ་བར་སྒྲུབ་མི་ནུས་ཏེ། རྒྱལ་ཆེན་འགའ་ཞིག་ལུང་ཁ་ཅིག་
ལས་རྒྱུན་དུ་ཞུགས་པ་དང་། ལུང་གཞན་དུ་སངས་རྒྱས་སུ་གསུངས་པ་ལྟ་བུ་གསུང་རབ་
ལ་དུ་མ་ཞིག་སྣང་བའི་ཕྱིར་རོ། །ཞེས་གསུངས་པ་ལྟར། ཆོས་འཕགས་ལ་ཡང་སྟོན་པའི་
འཁོར་དུ་བྱུང་མ་བྱུང་དུ་མ་ཡོད་པའི་ཕྱིར་དང་། དེ་རྒྱུན་མཐའ་བའི་སྤྲུལ་པ་ཁམས་འོག་
མ་ན་ཡོད་པའི་མཚན་གཞིར་འཇོག་པ་དང་མི་འཇོག་པའི་བཤད་སྲོལ་གཉིས་ཡོད་པས་གང་
བདེར་བྱའོ། ཝཊིཀ་ཆེན་ལས། བདེན་འཛིན་དང་མཚུངས་ལྡན་གྱི་ཆགས་སོགས་ཡོད་
པ་ལྟ་བུ་གསུངས་འདུག་པས་དེ་གྲུབ་མཐའ་འོག་མ་ལྟར་རྣམ་པ་ལྔ་མཚུངས་ཡིན་ནམ། ཡིན་
ན་མ་རིག་པའི་ཆགས་པ་དེས་ཞེ་སྡང་རྒྱུ་བཅས་འདྲེན་པར་གསུངས་པ་དང་འགལ་ལམ་ཇི་
ལྟར་ལགས། ལན་ནི། མཚུངས་ལྡན་ཡིན་ན་རྣམ་པ་ལྔ་མཚུངས་ཡིན་དགོས་ཀྱང་། དེ་

ཀེའུ་ཚང་བཀའ་ལན། 
81
དག་མཚུངས་ལྡན་གྱི་འདོད་ཆགས་མེད་དམ་སྙམ་སྟེ། འདོད་ཆགས་ནི་སྲེད་པའི་རྣམ་པ་
ཅན་ཡིན་ཏེ། རྩ་ཤེའི་ཊིཀ་ཆེན་ལས། འདོད་ཆགས་ནི་ཟག་བཅས་ཀྱི་ཡུལ་ཡིད་དུ་འོང་
བ་ལ་དམིགས་ནས་སྲེད་པའི་རྣམ་པ་ཅན་གྱི་སེམས་བྱུང་ངོ་ཞེས་གསུངས་པ་གང་ཞིག བདེན་
འཛིན་ནི་རིག་པ་ཡེ་ཤེས་ཀྱི་འགལ་ཟླ་མི་མཐུན་ཕྱོགས་ཡིན་པས་སོ། །འཛིན་སྟངས་འགལ་
ན་མཚུངས་ལྡན་མི་རུང་སྟེ། ཀུན་བཏུས་དར་ཊཱིཀ་ལས། འཛིན་སྟངས་འགལ་བ་གཉིས་
བློ་གཅིག་གི་འཁོར་དུ་དུས་གཅིག་ལ་མི་འབྱུང་བའི་ཕྱིར། ཞེས་གསུངས་པའི་ཕྱིར། དེ་
གྲུབ་མཐའ་འོག་མ་ལྟར་རྣམ་པ་ལྔ་མཚུངས་ཡིན་མིན་ནི། མཚུངས་པ་ལྔ་ལ་མངོན་པ་གོང་
འོག་མི་འདྲ་སྟེ། གོང་མས་ནི་དམིགས་རྣམ་མཚུངས་པ་གཅིག་དང་། ཁམས་དང་ས་
མཚུངས་པ་ཡང་གཅིག་ཏུ་འདྲེན་ཚུལ་ཀུན་བཏུས་སུ་གསལ་ལོ། ༈སེམས་དེའི་འཁོར་
དུ་གྱུར་པའི་སེམས་བྱུང་ཡིན་ན་སེམས་དེ་དང་དུས་མཉམ་དང་འཛིན་སྟངས་རྣམ་པ་མཚུངས་
པ་སོགས་དགོས་སམ། ཞེས་པ་ནི་སེམས་དེའི་འཁོར་
དུདུ་བྱུང་བའི་སེམས་བྱུང་རྣམས་དེ་
དང་འཛིན་སྟངས་སོགས་མཚུངས་པ་གོང་གི་ལུང་དེ་རྣམས་ཀྱིས་འགྲུབ་པའི་ཕྱིར། བདེན་
འཛིན་དང་འདོད་ཆགས་ཀྱི་གཞི་མཐུན་ཡོད་དམ། ཞེས་པ་ནི་མེད་དམ་སྙམ་སྟེ། རིགས་
པའི་དབང་ཕྱུགས་གིས། །བྱམས་སོགས་རྨོངས་དང་འགལ་མེད་ཕྱིར། །ཞེས་བྱམས་
སོགས་དང་མ་རིག་པ་འཛིན་སྟངས་དངོས་འགལ་མིན་པར་གསུངས་པ་གང་ཞིག བདེན་
འཛིན་ཉོན་མོངས་ཅན་གྱི་མ་རིག་པར་བཤད་པའི་ཕྱིར་རོ། ༈ཆོས་ཅན་མཐུན་སྣང་བ་
ཡོད་དམ་མེད། ཡོད་ན་སློབ་དཔོན་ལེགས་ལྡན་འབྱེད་ལ་ཆོས་ཅན་མ་ཐུན་སྣང་བ་འགོག་
ཚུལ་ཇི་ལྟར་ཡིན། ཞེས་པ་ནི་སྤྱིར་ཡོད་དེ་རང་སྡེ་དངོས་སྨྲ་བ་དང་བྱེ་བྲག་པ་གཉིས་ལ་
ཡོད་པའི་ཕྱིར་ཏེ། སྟོང་མཐུན་ལས། རང་སྡེ་དངོས་སྨྲ་བ་དང་བྱེ་བྲག་པ་གཉིས་ཀའི་ལུགས་

ཀེའུ་ཚང་བཀའ་ལན། 82
ལ་མཐུན་སྣང་དུ་གྲུབ་ཅིང་། ཞེས་གསུངས་པའི་ཕྱིར། རྗེ་བཙུན་པའི་གོ་ལན་ལས། ཐལ་
འགྱུར་བ་ནང་ཕན་ཚུན་དུ་གཏན་ཚིགས་དེ་རྣམས་འགོད་པའི་ཚེ་ཆོས་ཅན་མཐུན་སྣང་དུ་
གྲུབ་པ་ཡོད་པ་འདི་ནི་ཞེས་སོགས་གསུངས་པའི་ཕྱིར། སློབ་དཔོན་ལེགས་ལྡན་འབྱེད་ལ་
ཆོས་ཅན་མཐུན་སྣང་བ་འགོག་ཚུལ་ལ་སྐྱོན་མི་འཇུག་སྟེ་ཐལ་འགྱུར་བ་དང་དེ་གཉིས་ལ་
མཐུན་སྣང་དུ་གྲུབ་པ་མེད་པའི་ཕྱིར། སྟོང་མཐུན་ལས། དངོས་སྨྲ་བ་དང་གཉིས་ཀའི་
ལུགས་ལ་ཆོས་ཅན་ཚད་མས་གྲུབ་ཚུལ་མཐུན་སྣང་དུ་གྲུབ་པ་མི་སྲིད་པའི་ཕྱིར། ཞེས་
གསུངས་པའི་ཕྱིར། ༈མཐུན་སྣང་བའི་དོན་ཇི་ལྟར་ལགས། ཞེས་པའི་ལན་ནི། འབྱུང་
འགྱུར་དང་ནམ་མཁའི་ཡོན་ཏན་ཡིན་པ་གང་གི་ཆ་ལ་ཚད་མར་མ་སོང་ཡང་རང་གི་མཚན་
ཉིད་ཀྱིས་གྲུབ་པའི་སྒྲ་ཙམ་ལ་ཚད་མར་སོང་བའི་ཚད་མའི་རྙེད་དོན་རང་རྒྱུད་པ་དང་ཕྱི་
རོ་པའི་ངོར་ཡོད་ལ། མིག་ལ་མ་འཁྲུལ་བའི་ཚད་མར་ཡང་མ་སོང་འཁྲུལ་བའི་ཚད་མར་
ཡང་མ་སོང་ཡང་། མིག་ཙམ་ལ་ཚད་མར་སོང་བ་དབུ་མ་པ་དང་དངོས་སྨྲ་བ་གཉིས་ཀའི་
ལུགས་ལ་མི་སྲིད་པས། མཐུན་སྣང་ཡོད་མེད་ཀྱི་དོན་དེ་ལྟར་ཡིན་ཏེ་པཎ་ཆེན་བདེ་ལེགས་
ཉི་མའི་དབུ་མ་ལས། ཐལ་རང་གཉིས་ལ་དེ་འདྲའི་མྱུ་གུ་ཚད་མས་གྲུབ་ཚུལ་མཐུན་སྣང་
བ་གཅིག་མེད་ལ། རང་རྒྱུད་པ་དང་གྲངས་ཅན་པ་གཉིས་ལ་དེ་འདྲའི་མྱུ་གུ་ཚད་མས་གྲུབ་
ཚུལ་མཐུན་སྣང་བ་ཡོད་པས་ཞེས་གསུངས་པའི་ཕྱིར། སྟོང་མཐུན་ལས་ཀྱང་དེ་ལྟར་གསུངས་
སོ། ཨཡང་རིང་སོང་གི་སྐབས་སུ། སྟོང་ཉིད་མངོན་སུམ་དུ་རྟོགས་པའི་ཤེས་རབ་དང་
བྲལ་བའི་ཕྱིར། ཞེས་སྒྲུབ་པ་དེ་སློབ་དཔོན་ལེགས་ལྡན་འབྱེད་ཀྱི་ཁས་བླངས་བཀོད་པ་ཡིན་
ནམ་ཕུལ་བ་ཡིན། དང་པོ་ལྟར་ན་སློབ་དཔོན་གྱིས་ཐེག་དམན་རིགས་ངེས་ལ་ཡང་སྟོང་
ཉིད་རྟོགས་པར་གསུངས་པའི་མདོ་དགོངས་པ་ལེན་ཚུལ་ཇི་ལྟར་ཡིན། གཉིས་པ་ལྟར་ན་

ཀེའུ་ཚང་བཀའ་ལན། 
83
རིགས་པ་གསུམ་པའི་སྐབས་སུ་ཆོས་ཀྱི་བདག་མེད་མ་རྟོགས་པའི་ཕྱིར་རྟགས་པའི་ཕྱིར་རྟགས་
རྣམས་རིམ་བཞིན་ཁས་ཞེས་སློབ་དཔོན་རང་ཉིད་ཀྱིས་ཁས་བླངས་པར་སྒྲུབ་པ་མིན་ནམ་
ཇི་ལྟར་ལགས། ཞེས་མཁས་པ་རྣམས་ལ་དོགས་པ་གཅོད་དཀའ་བ་མིན་ཡང་སྤང་བུ་བ་
ཐག་ལ་ཐོགས་པ་ལྟར་བླུན་པོ་བདག་ལྟ་བུ་ལ་དཔྱོད་དཀའ་བར་འདུག་པས་ཐུགས་བརྩེ་བར་
དགོངས་ཏེ་མཐའ་གཞན་འགོག་པ་སོགས་ཀྱི་སྒོ་ནས་བཀའ་གསལ་སྤྱི་བོར་སྩོལ་བ་མཁྱེན་
ལགས་ཞེས་གསོལ་བ་འདེབས་རྟེན་དངུལ་སྲང་གང་དང་ཁ་བཏགས་དབང་ལྡན་མ་བཅས་
གུས་པས་ཕུལ། ལྷལན་ནི། སློབ་དཔོན་ལེགས་ལྡན་འབྱེད་ཀྱི་ཁས་བླངས་བཀོད་པ་ཡིན་
ཏེ། གསེར་འཕྲེང་ལས། སློབ་དཔོན་ཆེན་པོ་ལེགས་ལྡན་འབྱེད་དང་། །ཞི་འཚོ་སློབ་
དཔོན་དང༌། འཕགས་སེང་རྗེས་འབྲངས་དང་བཅས་པའི་ཕར་ཕྱིན་པ་རྣམས་ཀྱིས་ཉན་.
རང་གིས་ཆོས་ཀྱི་བདག་མེད་མ་རྟོགས་པར་གསུངས་ཏེ། ཕྱོགས་འདི་ལ་རྒྱ་བོད་ཀྱི་མཁས་
པ་ཤིན་ཏུ་མང་ངོ་ཞེས་དང་། མཉམ་མེད་ཙོང་ཁ་པ་ཆེན་པོའི་སྔགས་རིམ་ལས། རྒྱུད་
སྡེ་རྣམས་ནས་ཀྱང་ཉན་རང་གིས་དེ་ཁོ་ན་ཉིད་མ་རྟོགས་པ་ཡང་མང་དུ་གསུངས་ཏེ། ཞེས་
གསུངས་པའི་ཕྱིར། སློབ་དཔོན་གྱིས་ཐེག་དམན་རིགས་ངེས་ལ་སྟོང་ཉིད་རྟོགས་པ་ཞེས་
སོགས་ཀྱི་ལམ་ནི། ཐེག་དམན་རང་ལམ་དུ་ཆོས་ཀྱི་བདག་མེད་གསར་དུ་རྟོགས་པ་མི་འདོད་
ཀྱང་། ལམ་མ་ཞུགས་ཀྱི་གནས་སྐབས་སུ་རྟོགས་པ་ལ་དགོངས་ཏེ། སྟོང་མཐུན་ལས།
ཉན་རང་དུ་རིགས་ངེས་པ་དང་པོ་ཐེག་དམན་གྱི་ལམ་ལ་སློབ་པ་ན་ཆོས་ཀྱི་བདག་མེད་རྟོགས་
མི་དགོས་ཤིང་། དེ་ལྟར་ལམ་གཞན་དུ་མ་ཞུགས་པར་རང་ལམ་གྱིས་དགྲ་བཅོམ་ཐོབ་པའི་
ཐེག་དམན་དགྲ་བཅོམ་པ་ཆོས་ཀྱི་བདག་མེད་རྟོགས་པ་མེད་པ་འདོད་པའི་ལེགས་ལྡན་ལ་
སོགས་རང་རྒྱུད་པ་གཞན་རྣམས་ཀྱི་ལུགས་ལའང་ཉན་རང་འཕགས་པ་ཡིན་ན་ཆོས་ཀྱི་བདག་

ཀེའུ་ཚང་བཀའ་ལན། 84
མེད་མ་རྟོགས་པས་ཁྱབ་པར་ཁས་བླང་དུ་མི་རུང་སྟེ། ཞེས་སོགས་གསུངས་པའི་ཕྱིར། སྤྱིར་
ཉན་རང་ལ་ཆོས་ཀྱི་བདག་མེད་རྟོགས་པ་ཡོད་དེ། ས་བཅུ་པ་ལས། ཀྱེ་རྒྱལ་བའི་སྲས་
དག་ཞེས་སོགས་གསུངས་པའི་ཕྱིར། ཞེས་སོག་ཡུལ་ནས་དགེ་སློང་བདེ་མཆོག་སྐྱབས་
ཀྱིས་གོང་གསལ་དོགས་གཅོད་ཞུས་པའི་ལན་དུ་ཀེའུ་ཚུང་སྤྲུལ་མིང་པས་སྦྱར་བའོ།།
ལྷལྡན་མ་ལབ་ཆོས་སྡེ་དགོན་པའི་དབུ་མཛད་བློ་བཟང་ཆོས་གྲགས་ཀྱི་དྲིས་ལན་ནི། ལགས་
ཞུ་བ། འདུལ་བའི་གཞུང་ཆེན་མོ་རྣམས་སུ་མཐའི་ཞག་བདུན་བསྲུང་བའི་རྣམ་གཞག་མཛད་
པ་མ་མཐོང་ཞིང་། དྲི་བ་འདི་ལྟར་ན། མདོ་རྩ་བ་ལས། མཐའི་ཞག་དྲུག་ལ་བྱིན་གྱིས་
བརླབས་པ་མི་ཆགས་སོ། །ཞེས་པ་ལ། དྲི་བ་ཞུ་ཚུལ་འཁྲུལ་བ་འདྲ་ཞིང་། མདོ་འདིའི་
དོན་རང་རེའི་ཡིག་ཆ་ལྟར་ན་དབྱར་གྲོལ་བ་ལ་ཞག་དྲུག་ལས་མེད་ན། དེའི་ཚེ་ཞག་བདུན་
གྱི་བྱིན་རླབས་མི་ཆགས་ཞེས་པའི་དོན་དང་། རང་གཞན་གྱི་ཆོས་ལྡན་གྱི་བྱ་བ་ཁྱད་པར་
ཅན་གྱི་དོན་དུ་བྱིན་རླབས་ནམ་དགོས་དགོས་བྱས་ཆོག་པར་གསུངས་པས། མཐའི་ཞག་
དྲུག་པོ་ལ་ཡང་ཞག་གཅིག་ནས་དྲུག་གི་བར་གྱི་བྱིན་རླབས་ཆགས་པར་འདོད་པ་འདྲ་ཞིང་།
ཡིག་ཆ་གཞན་དག་འགའ་རེར་དབྱར་མཐའི་ཞག་དྲུག་ལ་བྱིན་རླབས་མི་རུང་བའི་དོན་དུ་
བཤད་པའང་སྣང་ཞིང་། འདི་ལྟར་ན་དབྱར་མཐའི་ཞག་དྲུག་བསྲུང་ཚུལ་ཞེས་པའི་ཐ་སྙད་
བྱས་ནས། བསྲུང་ཚུལ་ཞག་དྲུག་པོ་དེ་ལ་རང་གཞན་གྱི་ཆོས་ལྡན་གྱི་བྱ་བ་སོགས་ཀྱི་ཕྱིར་
ཡང་དབྱར་བྱིན་གྱིས་བརླབས་ཏེ་མཚམས་ཀྱི་ཕྱི་རོལ་དུ་མི་འགྲོ་བར་བསྲུང་བ་ལ་དབྱར་
གྱིམཐའ་ཞག་དྲུག་བསྲུང་ཚུལ་ཞེས་བཤད་ཀྱང་འགལ་བ་མེད་པ་འདྲ་ལགས། འོན་ཀྱང་
རྒྱུ་མཚན་དང་བཅས་པའི་དབང་གིས་དུས་དེར་བྱིན་རླབས་མི་ཆགས་ཟེར་བའམ། ཡང་

ཀེའུ་ཚང་བཀའ་ལན། 
85
ན་དུས་དེར་དབྱར་གྲོལ་བ་ལ་ཉེ་བས་དགག་བྱ་སྤོང་བ་དང་། དགོས་པ་སྒྲུབ་རྒྱུ་རྣམས་དབྱར་
གྲོལ་ནས་བྱས་ཆོག་པའི་རྒྱུ་མཚན་གྱིས་ཡིན་ཟེར་བ་ཙམ་ལས་རྒྱུ་མཚན་གཞན་ཆེར་མི་སྣང་
ཞིང་། སྤྱིར་སྲོག་དང་ཚུལ་ཁྲིམས་ལ་གནོད་པའིདགག་བྱ་ཡོད་ན་དབྱར་བྱིན་རླབས་མ་
བྱས་པར་མཚམས་འདས་ཀྱང་ཉེས་མེད་དུ་གསུངས་པས། དུས་དེར་རང་དབྱར་བྱིན་གྱིས་
བརླབས་པ་ལ་དེ་ལྟ་བུའི་དགག་བྱ་ལྡོག་པ་དང་། རང་གཞན་གྱི་ཆོས་ལྡན་གྱི་དགོས་པ་ལོག་
པའི་རྒྱུ་མཚན་མི་སྣང་བས་རང་རེའི་ཡིག་ཆའི་ཕྱོགས་ལྟར་འཐད་པ་མཐོང་ལགས།
ལྷགཅོད་ཚད་ལྡན་གྱི་དོན་བདག་འཛིན་བག་ཆགས་སོམ། ཐ་ན་བདག་འཛིན་དངོས་གཅོད་
པའི་ཐབས་ལ་ཟེར་བས། དགེ་བ་ཐམས་ཅད་བདག་འཛིན་དངོས་སམ་བརྒྱུད་པས་ཕྱིར་
ཟློག་པར་བྱེད་པས། དོན་གྱི་གཅོད་ཡིན། དེས་ན་དགེ་བ་གང་དང་གང་གི་ལྡོག་ཕྱོགས་
ཀྱི་མི་དགེ་བའི་ཆ་མངོན་དུ་གྱུར་པ་དེ་ཁ་ལྷོངས་དང་། དེའི་དབང་དུ་མ་བཏང་བར་གཉེན་
པོ་དངོས་སུ་བསྟན་པ་གཅོད་ཡིན། ཕྱི་ནང་གི་ལྷོངས་ཚད་བྱུང་དུས་གཅོད་པ་ཚད་ལྡན་གྱིས་
རང་གི་ཕུང་པོ་ལ་རང་བཞིན་གྱིས་གྲུབ་པར་ཞེན་ཅིང་ཆགས་པ་ལས་གྲོལ་ཐབས་དང༌། ཐར་
ཐབས་གཞན་མི་འཚོལ་བར། སྣང་བ་དེ་ཀུན་སྟོང་པར་བསྒོམ་པ་ནད་བརྒྱ་གཅིག་ཐུབ་ཀྱི་
སྨན་དེ་ཁ་ལག་ལེན་དུ་བྱེད་པར་གསུངས་ཀྱང་། ད་ལྟ་ལས་དང་པོ་པ་ལ་དེ་འདྲའི་སྐབས་
ལྟ་ཅི། ལྟོ་འགྲང་ཉིམས་དྲོས་དུས་ཀྱང་སྟོང་པ་སྐྱོན་མེད་ལ་བློ་ཁ་ཕྱོགས་པ་ཙམ་ཡང་དཀའ་
བས། །ལུས་ལ་ཞེན་ཆགས་དམ་པོས་མ་བཅིངས་པར། །ལུས་རྟེན་འདི་འདྲ་ཤིན་ཏུ་རྙེད་
དཀའ་བས། ད་ལམ་གྱི་ལུས་རྟེན་འདིར་རང་གཞན་གྱི་དོན་རྒྱ་ཆེན་པོ་ཞིག་ངེས་པར་འགྲུབ་
པར་བྱ། དེའི་ཕྱིར་དུ་ལུས་རྟེན་འདི་འཚོ་བར་བྱ་སྙམ་ནས་སྨན་གཏོང་བ་སོགས་རྐྱེན་ངན་
བཟློག་ཐབས་ལ་འཇུག་ན་ལེགས་ཚོགས་ཆེ་འདྲ་སྙམ། གཞན་དུ་ན་གདེངས་གང་ཡང་མེད་

ཀེའུ་ཚང་བཀའ་ལན། 86
པར་གཅོད་སྐད་ཙམ་ལ་རེ་ནས་ཧ་ཅང་ཕོ་ཚད་ཆེས་ན་བདག་ཉིད་གསོད་པའི་སྦོམ་པོའང་
འབྱུང་ཉེ་བས། རང་གི་བློ་ཚོད་ལ་དཔགས་ནས་ལག་ལེན་མཛད། རང་བཞིན་གྱིས་སྟོང་
བར་བསྒོམ་པས་སྤྱིར་ཕཊ་ཅེས་པ་གཅོད་ཟེར་བ་ལ་འཇུག་པས། ཕྱིའི་ལྷོངས་ཚད་བྱུང་
དུས་ཕཊ་བརྗོད་པའང་ངན་པ་མཐོང་ཞིང་ཐོས་པ་རྣམས་མི་འགོག་པར། དེ་ལས་སྐྱེས་པའི་
རྣམ་རྟོག་ངན་པ་རྣམས་རྒྱུན་གཅོད་པ་དེ་ཁ་ཕཊ་ཀྱི་དམིགས་པ་ཡིན་འདྲ་སྙམ། འོན་ཀྱང་
མིག་བཙུམ་ནས་སྒོམ་རྒྱུ་ཞིག་ངེས་པར་དགོས་ན། དེའི་ཚེ་ཕཊ་བརྗོད་པས་ཕྱིའི་ལྷོངས་
ཚད་དང་ནང་གི་རྣམ་རྟོག་རྣམས་དགྲ་བགེགས་ཀྱི་རྣམ་པ་དང་། རང་ཉིད་ཀྱི་ལག་ན་བདག་
མེད་རྟོག་པའི་རྡོ་རྗེ་བཟུང་བ་ལས་མེ་འདག་རབ་ཏུ་འབར་བས་ཕྱིར་སྐྱོད་པ་བསྒོམ་པ་སོགས་
བློའི་འཁྱེར་སོ་དང་བསྟུན་པའི་དམིགས་པའི་རིག་གཞུང་ཚད་ལྡན་ལས་གསུངས་པ་ལ་ལེགས་
པར་གཟིགས་སུ་གསོལ། །ཀེའུ་ཚང་སྤྲུལ་སྐུས་དྲིས།།
ལྷདད་ལྡན་དགེ་སློང་བསོད་ནམས་མཁས་བཙུན་གྱི་དྲིས་ལན། འདི་ཕྱི་གཏན་གྱི་སྐྱབས་
གནས་མཁན་སློབ་རིན་པོ་ཆེ་ཡབ་སྲས་བཟུང་གི་ཞབས་དྲུང་དུ། དགེ་མིང་བསོད་ནམས་
མཁས་བཙུན་གྱིས་གསོལ་བ་འདེབས་འཕྲོས། སྔ་སོར་བཤེས་གཉེན་བསྟེན་ཚུལ་སྐོར་བཀའ་
འདྲི་ཞུས་པར་དོན་མཐར་ཐུག་བཤེས་གཉེན་དམ་པའི་བཀའ་བཞིན་བསྒྲུབ་པ་དང་། དལ་
འབྱོར་སྐོར་མཐར་ཐུག་ནམ་འཆི་ངེས་མེད་ཀྱི་བློས་བླ་མས་བསྟན་པའི་མདོའི་དོན་སྡོམ་གསུམ་
སོ་སོའི་བཅས་མཚམས་ལ་འབད་དགོས་ཀྱི་བཀའ་ལན་གཅིག་མིན་པར་ཡང་ཡང་སྤྱི་བོར་
ཕེབས་དོན་ལྟར་གླེགས་བམ་རིན་པོ་ཆེ་སོགས་མཇལ་ཀྱང་ཇི་བཞིན་པར་བློར་མི་ངེས་པས།
དེས་ན་བཤེས་གཉེན་དམ་པའི་མན་ངོག་གིས་བརྒྱན་པ་ཞིག་བྱུང་ན་བློ་བདེ་བ་ཞིག་དང་ཐག་

ཀེའུ་ཚང་བཀའ་ལན། 
87
ཆོད་པ་ཞིག་ཡོང་གིན་འདུག་པས་ན། སྡོམ་གསུམ་སོ་སོའི་བཅས་མཚམས་རིགས་པ་ངོས་
གཟུང་ནས་དངོས་བགྲང་བྱེད་ཚུལ་སྐོར་ལས། འོག་མ་སོ་ཐར་གྱི་སྡོམ་པ་ཡོངས་སུ་རྫོགས་
པ་དགེ་སློང་གི་ལྟུང་བ་སྡེ་ལྔ་པོ་ལུས་ངག་གི་སྤོང་བ་བདུན་དུ་འདུ་བ་ཞིག་ཡིན་ན། འདུ་ལུགས་
དཔེར་ན། ཕམ་པ་དང་པོ་གསུམ་མཐར་ཐུག་ལུས་ཀྱིས་བསགས་པའི་ལས་ཡིན་པས་ན་
ལུས་ལས་དང་། ཕམ་པ་བཞི་པ་དང་ལྷག་མ་གསུམ་པ་བཞི་པ་བདུན་པ་ནས་བཅུ་གཉིས་
པ་ཡན་ངག་དང་། ཡང་ལྷག་མ་དང་པོ་གཉིས་པ་ལྔ་པ་དྲུག་པ་བཅས་ལུས་ཀྱི་ལས་དང་།
བཅུ་གསུམ་པ་བཀའ་བློ་མི་བདེ་བ་གང་དུ་གཏོགས་དང༌། སྤང་ལྟུང་གྲལ་འཆང་བ་འབྲལ་
བ་འཇོག་པ་གདིང་བའི་ལྷན་པ་སོགས་གང་དུ་ལུས་ཀྱིས་སྒྲུབ་དགོས་པ་རྣམས་ལུས་ཀྱི་དང་།
དགེ་སློང་མ་གོས་རྙིང་འཁྲུར་འཇུག་པ་དང་གོས་སློང་བ་སོགས་གང་དག་ངག་ནས་ཐོན་དགོས་
པ་རྣམས་ངག་གི་དང་། འབའ་ཞིག་པ་རྫུན་སྨྲ་སྐྱོང་སྨྲ་ཕྲ་སྨྲ་སོགས་ངག་དང་། ས་བོན་
འཇོམས་པ། རྩ་བཏིང་མ་སྡུས་པ་སོགས་ལུས་དང༌། སོར་བཤགས་བཞི། ཉེས་བྱས
བརྒྱ་དང་བཅུ་གཉིས་སོགས་ཐམས་ཅད་གོང་ལྟར་ལུས་ངག་གཙོ་གྱུར་ལས་ལམ་བདུན་པོ་
བརྟགས་ཞིང་སྤྱད་དེ་བསྲུང་ན་སྤོང་བདུན་ཞེས་པ་ཐམས་ཅད་དེ་ནང་དུ་འདུས་པའི་དོན་ཨེ་
ཡིན། དེ་ལྟར་ཡིན་དུ་གཏོགས་ན་སྤོང་བདུན་ལས་ལྷག་པར་མི་དགེ་བཅུ་ཆར་ཁྱིམ་པས་
ཀྱང་བསྲུང་དགོས་པས་ན་སྡོམ་གྲངས་དེ་རྣམས་རེ་རེ་ནས་དམིགས་སུ་བཀར་ནས་བསྲུང་
དགོས་པ་ཞིག་ཡིན་ཚེ་གོང་འོག་འགའ་ཞིག་ཏུ་མུ་སྟེགས་ཅན་ལས་ཟས་ལེན་པ་སོགས་རྒྱ་
གར་དུ་འབྱུང་ཉེ་བ་བྱུང་བ་མ་གཏོགས། ཡུལ་དུས་དང་རང་ཉམས་ལ་དཔགས་ན་ལྟུང་
བ་དེ་དག་མི་ཕོག་པ་འདུག་སྙམ་འགའ་ཞིག་གདའ་བས་དེ་རྣམས་སྤང་བླངས་ག་འདྲ་དགོས།
ཝའདི་རྣམས་ཀྱི་ལན་ནི། དེ་ལ་དང་པོར་དགེ་སློང་གི་ལྟུང་བ་སྡེ་ལྔ་ཐམས་ཅད་སྤོང་བདུན་

ཀེའུ་ཚང་བཀའ་ལན། 88
ཁོ་ནར་མ་འདུས་ལ། འོན་ཀྱང་ལུས་ངག་ཡིད་གསུམ་གྱི་ལས་སུ་འདུ་བ་ཡིན། ལུས་ངག་
ཏུ་འདུ་ཚུལ་ཁྱེད་རང་གི་བཤད་པ་དེ་ལྟར་ཡིན། མི་དགེ་བཅུ་ཆར་བསྲུང་དགོས་ཀྱང་སྤོང་
བདུན་འཁོར་བཅས་ཞེས་གསུངས་པ་ནི་སོ་ཐར་སྐབས་སུ་བཅས་པ་མཛད་པ་འི་ཚེ་ལུས་ངག་
གི་བདུན་ལ་བཅས་པ་མཛད་ལ་ཡིད་ཀྱི་གསུམ་ལ་གཙོ་བོར་མ་མཛད་པས་ཡིན། འོན་ཀྱང་
ལུས་ངག་ཏུ་མ་ཐོན་ཀྱང་ཡིད་ཙམ་ལ་ཉེས་པ་འབྱུང་བ་ཡོད་དེ། སྦྱོར་བ་ལྷོད་པས་གསོ་
སྦྱོང་མ་བྱས་པ་ལྟ་བུ་ཡིན་ནོ། །ཡུལ་དུས་ཀྱི་དབང་གིས་གཅེར་བུ་བ་ལ་ཟས་སྟེར་བ་སོགས་
འགའ་ཞིག་ལ་ལྟུང་བ་དངོས་གཞི་མི་འབྱུང་ཡང་དེ་དང་ཆ་འདྲ་བ་ལ་དེའི་ཆར་གཏོགས་ཀྱི་
ཉེས་པ་འབྱུང་བས་དེ་ལུགས་ཀྱི་སེམས་བསྲུང་དགོས་སོ། ༈ཡང་། ཡུལ་དུས་དང་སྤྱོད་
པས་འབྱུང་ཉེ་བ་ཕམ་ལྷག་དངོས་གཞིའི་ལྟུང་བ་རྣམས་ལ་བསྲུང་ཁུལ་བྱས་རུང་སྦྱོར་བའི་
སྦྱོ་བའི་ལྟུང་བ། བསླབ་བྱ་དང་འགལ་བའི་ཉེས་བྱས། དེ་དག་ལ་སེམས་མ་བསྲུང་བའི་
ཉེས་པ་ཞེས་མང་པོ་ཞིག་འདུག་རུང་། ལྟུང་བ་དངོས་གཞི་དེ་དག་གི་ཡན་ལག་དུ་གྱུར་པ་
ཞིག་ཡིན་ནམ། དེ་དག་བསྲུང་བ་ལ་མེད་དུ་མི་རུང་བའི་ལྕགས་རི་ལྟ་བུ་ཞིག་ཡིན་ནམ་གང་
ལགས། ༈ལན་ནི། སྦྱོར་བའི་སྦྱོར་བ་སོགས་གསུམ་ལྟུང་བ་དངོས་གཞིའི་ཡན་ལག་ཡིན་
པས། དེ་རྣམས་བསྲུང་ན་དངོས་གཞི་བསྲུང་སླ་ཞིང་། མ་བསྲུང་ན་དངོས་གཞི་འབྱུང་
ཉེ་བ་ཡིན། སྤང་ལྟུང་སུམ་ཅུའི་གྲལ་ཕལ་ཆེར་བྱིན་བརླབས་ཀྱིས་ཁེགས་ན། གཡན་པ་
དགབ་པ་མེད་ན་སྤང་ལྟུང་ཨེ་ཕོག ཕོག་ན་བཤགས་ལུགས་ག་འདྲ་དགོས། དབྱར་གོས་
རས་ཆེན་ཁས་ལེན་དགེ་འདུན་སྤྱིར་སྟེ་ནས་མ་མཛད་ཚེ་ཉེས་པ་མེ་ཕོག། ཕོག་ན་རང་གཅིག་
པུས་མངོན་ཆུང་འཆང་ན་ཉེས་པ་མེ་ཁེགས། ཁས་ལེན་སྦེད་ལུགས་སྤྱི་འགྲོ་ཨེ་དགོས། ལྕལན་
ནི། གཡན་པ་དགབ་པ་མེད་ན་སྤང་ལྟུང་མི་འབྱུང་ངོ༌། །རས་ཆེན་བཙལ་སྔས་དང་ཞག་

ཀེའུ་ཚང་བཀའ་ལན། 
89
ཕྱིས་གཉིས་དགེ་འདུན་གྱིས་ཁས་ལེན་མ་མཛད་ཀྱང་ཉེས་པ་འབྱུང་ངོ༌། །ཡུལ་དུས་ཀྱི་
དམིགས་བསལ་མ་གཏོགས་དགོས་མེད་དུ་རས་ཆེན་མངོན་ཆུང་འཆང་ན་ཉེས་པ་ཕོག་གོ
ཁས་ལེན་དང་སྦེད་ལུགས་སྤྱི་འགྲོ་ལྟར་དགོས་ཀྱང་། དམིགས་བསལ་དབྱར་ཟླ་བ་གསུམ་
ལ་དབྱར་ཁོས་ལེན་ནོ་ཞེས་ཡིད་ཀྱིས་དམ་བཅས་ཤིང་ངག་ཏུ་བརྗོད་ནས་དམ་ཚིག་བསྲུང་
ན་ཁས་ལེན་གྱི་གོ་ཆོད་པ་ཡོད་གསུང་ངོ༌། །ཆོས་གོས་ཞག་འབྲལ་ཏེ་དཔེར་ན། བྱིན་གྱིས་
བརླབས་པའི་ཐང་གོས་ཧྲུལ་པོར་སོང་ནས། ཐང་གོས་ཁ་གསར་ཞིག་གྲུབ་ནས་སྔ་སོར་
ཐང་གོས་རྙིང་པ་བྱིན་རླབས་མ་དབྱུང་བར་གླེགས་བུ་བླངས་ཏེ་ཐང་གོས་ཁ་གསར་ལ་འཕྲལ་
དུ་ཉིན་གཅིག་ལ་གྲུབ་པར་ལྷན་ན། དེ་སྐབས་ཐང་གོས་རྙིང་པ་གླེགས་བུ་མེད་པར་རུང་
བ་དང་བྲལ། །ཐང་གོས་གསར་པ་བྱིན་རླབས་མ་བྱས་པའི་བར་དེར་འབྲལ་སྤང་ཕོག་རྒྱུ་
ཨེ་ཡོད། ཡོད་ཚེ་གཞན་གཉིས་ལའང་ཤན་ཞུགས་སོང་བས་ན་ཞག་གྲངས་ཀྱི་ལྟུང་བའི་
གོ་དོན་ཅི་ལགས་ཞུ། སྔར་བྱིན་རླབས་ཡོད་ཚེ་གླེགས་བུ་བླངས་པ་ཙམ་གྱིས་བྱིན་རླབས་
མི་འཇིགས་པས་བར་དེར་འབྲལ་སྤང་འབྱུང་བ་ཡོད་དོ། དེ་ལྟ་བུ་མ་གཏོགས་སྤྱིར་ཞག་
བྲལ་ཞེས་པ་ཆོས་གོས་གནས་གཞན་དུ་བཞག་རང་གནས་གཞན་དུ་གནས་སྐྱ་རེངས་ཤར་
བ་ན་འབྲལ་སྤང་ན་འབྲལ་སྤང་འབྱུང་བ་ལ་ཟེར་རོ། ༈ཡང་འབའ་ཞིག་ལས་དགེ་སློང་
རྩོད་པ་བཞི་པོ་གང་ལ་ཟེར། དུད་འགྲོ་དང་བཅས་པའི་ཆུ་ལྷུང་བཟེད་དང་ཆོས་གོས་ཀྱི་
ཕྱིར་སྤྱོད་པ་དེ་ཇི་ལྟར་ཡིན། དགེ་སློང་གཞན་ལ་ཕམ་ལྷག་གང་རུང་གི་ལྟུང་བ་བྱུང་བ་ཤེས་
བཞིན་འཆབ་ཞེས་དཔེར་ན་རང་ལ་དེ་ལྟ་བུའི་ལྟུང་བ་བྱུང་ན་གཞན་དག་གི་བྱུང་སོང་ཞེས་
བརྗོད་པ་ན་ཇི་མི་སྙམ་པར་མི་འཇོགས་པར་དེ་འཕྲལ་དུ་བཤགས་དགོས་པའི་དོན་ཨེ་ཡིན།
རྩོད་པ་བཞི་ནི་འགྱེད་ཕྱིར་རྩོད་པ། མི་གདམས་ཕྱིར་རྩོད་པ། ལྟུང་ཕྱིར་རྩོད་པ། བྱ་ .

ཀེའུ་ཚང་བཀའ་ལན་90
ཕྱིར་རྩོད་པ་བཞི་ལ་ཟེར། སྲོག་ཆགས་དང་བཅས་པའི་ཆུས་ལྷུང་བཟེད་དང་ཆོས་གོས་
འཁྲུ་བ་དང་དེ་ལ་ཆུ་འདེབས་པ་ལ་བྱེད། དགེ་སློང་གཞན་གྱི་ཕམ་ལྷག་འཆབ་ཞེས་པ་ནི་
གསང་བ་ལ་ཟེར། བ་སོ་སོགས་ཀྱི་ཁབ་རལ་ཞེས་པ་དེ་ཅི་ལ་ཞུ། ཉེས་བྱས་ཟས་ཀྱི་སྡེ་
ཚན་སྣོད་འབྱོག་ཞེས་པ་དེ་ཅི་ལ་ཞུ། ཟས་ཀྱི་བྱ་བྱེད་ལྷུང་བཟེད་ཡིན་ན། དེང་སྐབས་
ཕོར་བུ་སོགས་ལ་ཚུལ་མཐུན་གྱིས་མ་བླངས་ཚེ་ལྷུང་བཟེད་ཀྱི་ཉེས་པ་ཨེ་ཕོག ཁབ་རལ་
ཞེས་པ་ནི། ཁབ་འཇུག་སའི་སྣོད་དེ་ལ་སྦུ་གུ་ལྟ་བུ་དང་འཆང་བ་ལྟ་བུ་གཉིས་ཡོད་གསུངས།
དི་ལ་སྣོད་འབྱོག་ཟེར་བ་དང་། ཕྱོགས་པ་ཟེར་བ་སོགས་མང་ཡང་ལྷུང་བཟེད་དང་ཕོར་
བུ་སོགས་སོར་མོས་མི་འབྱོག་པའོ། །དེང་སྐབས་ཕོར་བུ་སོགས་ལ་ཚུལ་མཐུན་གྱིས་མ་
བླངས་ཚེ་ལྷུང་བཟེད་ཀྱི་ཉེས་བྱས་དངོས་གཞི་མི་འབྱུང་ཡང་ཉེས་བྱས་ཙམ་འབྱུང་བ་འདྲའོ།
སོ་ཐར་གྱི་སྡོམ་ལྡན་གྱི་དགེ་སློང་དེ་ལ་སྤྱོད་པ་ལ་བརྟེན་ནས་ཉེས་བྱས་རྣམས་ཕོག་པ་དང༌།
བྱང་སེམས་ཀྱི་སྡོམ་ལྡན་དེ་ཕལ་ཆེར་ཀུན་སློང་ལ་བརྟེན་ནས་ཉེས་པ་རྣམས་ཕོག་པ་ཨེ་ཡིན།
སོ་ཐར་གྱི་ལྟུང་བ་གཙོ་བོ་ལུས་ངག་གི་སྤྱད་པ་དང༌། བྱང་སེམས་ཀྱི་ལྟུང་བ་རྣམས་གཙོ་
ཆེར་ཀུན་སློང་གི་འཇོག་མོད་ངེས་པ་མེད་དོ། ༈ཡང་ཚུལ་ཁྲིམས་ཀྱི་མི་མཐུན་ཕྱོགས་ལ།
སྙིང་བརྩེར་བཅས་ལ་མི་དགེ་མེད་ཅེས་དང་། གྲགས་པ་ངན་པ་བསལ་བ་དེ་དང་། ཉོན་
མོངས་བཅས་ཀྱང་འཆོས་མི་བྱེད་ཟེར་བ་དེ་དང་། སེམས་ཅན་བྱེད་མི་མཐུན་ཕྱོགས། ཉེས་
བྱས་སྨྲ་དབབ་སོགས་ཀྱི་ཟེར་བ་དེ་རྣམས་དོན་གོ་ལུགས་ག་འདྲ་ཡིན་ལགས། སྙིང་བརྩེར་
བཅས་ན་མི་དགེ་མེད་ཅེས་པ་ནི། །སྲོག་གཅོད་སོགས་བདུན་ལ་བྱང་སེམས་ཀྱི་ཐབས་ལ་
མཁས་པས་སྤྱད་ན་མི་དགེ་བ་ཡང་མེད་ལ་བསོད་ནམས་འཕེལ་བའོ། །ཉེས་བྱས་ཞེ་དྲུག་
ཏུ་བཤད་པ་ལྟར་ན་གཞན་དོན་དུ་དེ་ལ་མ་ཞུགས་ན་ཉེས་བྱས་སུ་འཇོག་གོ གྲགས་པ་མ་

ཀེའུ་ཚང་བཀའ་ལན། 
91
ཡིན་མི་སྤོང་བ་ཞེས་པ་ནི། གཞན་གྱིས་རང་ལ་གཏམ་ངན་དང་མི་སྙན་པ་སྨྲས་པ་སེལ་
བར་མི་བྱེད་པའོ། །ཉོན་མོངས་བཅས་ཀྱང་འཆོས་མི་བྱེད་ཞེས་པ་ནི། ཕ་རོལ་པོ་གཞན་
ཉོན་མོངས་པའམ་ཉེས་པ་ཆེན་པོ་དང་བཅས་པ་རང་གིས་འཆོས་ནུས་བཞིན་ནུ་འཆོས་པར་
མི་བྱེད་པའོ། །ཉེས་བྱས་སྨྲ་དབང་ཞེས་པ་ནི། གཞན་ཉོན་མོངས་པའམ་ཉེས་པ་དང་བཅས་
པའི་ཚེ་དེ་ལ་སྨྲ་འབེབས་པ་དང༌། ཆད་པས་བཅད་པ་དང་། བསྐྲད་པར་བྱ་དགོས་པའི་
ཚེ་དེ་དག་མི་བྱེད་པའོ། གསང་སྔགས་ཀྱི་སྡོམ་པའི་སྐབས་རིགས་ལྔ་སྤྱི་དང་སོ་སོའི་དམ་
ཚིག་གི་སྡོམ་པ་རྣམས་དངོས་བགྲང་བྱེད་སྐབས་ཀུན་སློང་ཐེག་ཆེན་པ་ལྟར་སེམས་ཅན་ཐམས་
ཅན་ཀྱི་དོན་དུ་སྡོམ་པ་འདི་དང་འདི་རང་གི་མཚམས་ལས་མི་འདའ་བར་བྱ་སྙམ་པ་དང་།
བྱང་སེམས་ལའང་དེ་བཞིན་ཡིན་ནམ། སོ་ཐར་ལ་རང་དོན་ཐར་པ་ཐོབ་བྱེད་དུ་བསྲུང་
དགོས་པ་ཞིག་ཡིན་ན། བྱང་སེམས་ཀྱི་སྡོམ་ལྡན་གྱི་དབང་དུ་བྱས་ན་ཀུན་སློང་ག་འདྲ་དགོས་
བཅས་སྔོན་ཆད་དམ་པ་གང་གི་གསུང་བ་ལྟར་ཡུར་བ་ལ་ཆུ་བཏང་བ་བཞིན་སེམས་ཀྱི་ཉམས་
དང་མ་འདྲེས་པར་སོང་འདུག་པས་ད་ལམ་བྱིན་རླབས་ཀྱི་བགོ་སྐལ་བཀའ་སློབ་སྔར་རྒྱུན་
ལྟར་བརྩེ་བས་གཟིགས་པ་ཞུ་ཞེས་རྟེན་ལྷ་རྫས་བཅས་ཕྱག་དང་བཅས་ཏེ་ཕུལ། ལྷལན་ནི།
སྔགས་སྡོམ་དང་ལྡན་པ་ཞིག་གིས་རིགས་ལྔ་སྤྱི་དང་སོ་སོའི་དམ་ཚིག་དང་སྡོམ་པ་དངོས་
བགྲང་བྱེད་སྐབས་སེམས་ཅན་ཐམས་ཅད་ཀྱི་དོན་དུ་རྫོགས་བྱང་ཐོབ་པར་བྱའོ་སྙམ་པའི་
བསམ་པས་ཟིན་ཚེ་དེའི་སྔོན་དུ་དེ་དང་འདྲ་བའི་ཐར་པ་དོན་གཉེར་སྔོན་དུ་སོང་ཟིན་པས་
དེ་ཀས་ཆོག་གམ་སྙམ་མོ། །བྱང་སེམས་ལ་ཡང་འདྲའོ། །ཞེས་པ་འདི་ནི་རྭ་སྒྲེང་གྲ་ གས་
དད་ལྡན་དགེ་སློང་བསོད་ནམས་མཁས་བཙུན་གྱི་དྲིས་ལན་དུ་ཀེའུ་ཚང་སྤྲུལ་མིང་པས་སྦྱར་
བའོ།།

ཀེའུ་ཚང་བཀའ་ལན། 92
ཕའདུལ་བའི་སྐོར་གྱི་དྲིས་ལན་ཡིད་གཉིས་ནད་སེལ་ཞེས་བྱ་བ་བཞུགས་སོ། ༈ལྡན་མ་
ནས་གཞུང་ལུགས་དུ་མར་དད་དཔྱོད་ཀྱིས་འཇུག་པ་དགེ་བ་བླ་མ་ངག་དབང་ཡེ་ཤེས་མཆོག་
ལྡན་ལགས་ནས། ཇི་སྐད་དུ་སློབ་དཔོན་དབྱིག་གཉེན་གྱི། དགེ་དང་སྡིག་པ་གང་ཡིན་
ཞེས། །ཡང་དག་དྲི་ལ་བརྩོན་པ་དང་། །ཞེས་གསུངས་པ་ལྟར། སྲིད་པ་གསུམ་འདིར་
ལས་ཉོན་གྱིས་རང་དབང་མེད་པར་ཉིང་མཚམས་སྦྱོར་བའི་རྒྱུ་འབྲས་ཀྱི་་དུ་ཁ་ལས་ངེས་
པར་འགྱུར་བའི་ཐར་པ་རིན་པོ་ཆེའི་གྲོང་ཁྱེར་དུ་བདེ་བླག་བགྲོད་པའི་འཇུག་ངོགས་དམ་
པ་སོ་སོ་ཐར་པའི་བླང་དོར་གྱི་གནད་འགག་ལས་བརྩམས་ཏེ། ཆོས་རབ་ཏུ་རྣམ་འབྱེད་
ཀྱི་ཤེས་རབ་བསྐྱེད་ཅིང་ཤེས་ནས་ཀྱང་ཕྱག་ལེན་དུ་བསྟར་བའི་འདུན་པས་དྲི་ཐོ་བསྐུར་གནང་
ལྟར་འབྱོར་བས་ཤིན་ཏུ་སྤྲོ་ཡང་། འདིར་ནི་གང་གི་ཐུགས་འདུན་ལྟར་འདུལ་གཞུང་འགྲེལ་
བཅས་ཀྱི་དགོངས་བསྟུན་མན་ངག་ལག་ལེན་གྱིས་བརྒྱན་པའི་ལན་གསར་ལྡོན་པར་ནི་རྔོ་
མི་ཐོགས་མོད། འོན་ཏེ་རང་བློར་དཔགས་པའི་དངོས་ལན་ཅུང་ཟད་འདེབས་པ་ལ། ཉིད་
ཀྱིས་དྲི་ཐོ་འདིར་གསལ་དེ་གའི་དགོན་གྱི་རྒྱུན་སྲོལ་གསོ་སྦྱོང་ཐམས་ཅད་ཀྱི་ཚེ། དགེ་སློང་
འགའ་ཞིག་མ་འདུས་པའི་མི་མཐུན་པ་འགོག་ཕྱིར་མཚམས་བུ་ཆུང་གཅོད་པ་དེ་བཞིན་འདུལ་
བ་དང་མཐུན་མིན་དང་འདུ་ཁང་གི་རྩིགས་པ་ཚུན་གྱི་མཚམས་བཅད་པས་དེ་དག་ཐོག་འབྲེལ་
བའི་ཁང་མིག་ཏུ་དགེ་སློང་ཡོད་ཚེ་འདུ་ཁང་གི་ལས་དེར་མི་མཐུན་པ་འགོག་ནུས་མི་ནུས།
མཚམས་དེ་གཅོད་པའི་ཆོ་ག་འདི་ནོར་བ་ཡིན་མིན་། ནོར་ཚེ་མཚམས་ཆུང་གཅོད་པའི་
ཆོ་ག་འདིར་གསལ་ཚིག་ཟུར་མཚན་མའི་འདོན་པ་བསྒྱུར་ཚུལ། མདོར་ན་སྔར་བཞིན་
འཐུ་མིན་བཅས་དྲི་བ་དང་པོ་ལྔའི་ལན་སྡོམས་ཏེ་བརྗོད་པ་ནི། དེ་ཡང་། གསོ་སྦྱོང་གང་
དུ་བྱ་བའི་གནས་ནི་མཚམས་བཅད་པའི་གནས་དང་། མཚམས་མ་བཅད་པའི་གནས་གཉིས་

ཀེའུ་ཚང་བཀའ་ལན། 
93
ལས། དང་པོ་ནི་མདོ་རྩ་བར། མི་འདུ་བ་དགག་པའི་ཕྱིར་མཚམས་བཅད་པར་བྱའོ་ཞེས་
གསུངས་པ་ལྟར། ལས་ལ་མི་འདུ་བ་དགག་པ་སོགས་དགོས་པ་དུ་མའི་ཆེད་དུ་མཚམས་
པོ་ཆེ་བཅང་པ་ར་གནང་ལ། དེའི་ཆོ་ག་ནི། དེ་གའི་སྔར་སྲོལ་མཚམས་བུ་ཆུང་བཅད་
པའི་ཆོ་གར་བྱེད་པ་དཔེ་རྙིང་འདིར་བསྐུར་བ། འདི་ཁོ་ན་ལྟར་ཡིན་ཏེ། བུ་སྟོན་རིན་པོ་
ཆེའི་ལས་ཊིཀ་ལས། ལས་ཆོག་འདིའི་འགྲེལ་པར། གནས་འདི་ལ་དགེ་སློང་གནས་པ་
ཞེས་པ་ནི་དུས་ཐུང་ངུར་གནས་པའོ། །གཉུག་མར་གནས་པ་ཞེས་པ་ནི་རྒྱུན་དུ་གནས་ཤིང་
ཕྱི་ནང་གི་རྒྱུ་ཤེས་པའོ། །ཞེས་པ་ནས། གསོ་སྦྱོང་གཅིག་པའི་གནས་ཀྱི་སྡོམ་པ་ཞེས་པ་
ནི། དགེ་འདུན་གཅིག་ཏུ་འདུས་ཤིང་གསོ་སྦྱོང་གི་སྡོམ་པས་སོ། །གནས་བསྡུ་བ་ཞེས་
བྱ་བ་ནི། གསོ་སྦྱོང་ལ་སོགས་པའི་གནས་ལྷན་ཅིག་ཏུ་བྱ་སྟེ། དེས་ན་མཚམས་དེའི་ནང་
ན་གནས་པའི་དགེ་སློང་རྣམས་ལས་ཀྱི་གནས་སུ་མ་ཚོགས་སམ། དེ་དག་གི་འདུན་པ་མ་
བླངས་པར་བྱེད་ན། མི་མཐུན་པར་བྱེད་པ་ཡིན་པས་ལས་མི་ཆགས་སོ། །དགེ་སློང་རྣམས་
བདེ་བ་ལ་རག་པར་གནས་པ་ཟེས་པ་ནི་ལས་འགྲུབ་པ་དང་། ཁ་ན་མ་ཐོ་བ་མེད་པར་འགྱུར་
བའི་ཕྱིར་རོ། །གྲོང་དང་གྲོང་གི་ཉེ་འཁོར་མ་གཏོགས་པ་ཞེས་པ་ནི། མཚམས་པོ་ཆེ་དེའི་
ནང་ན་གྲོང་དང་གྲོང་ཁྱེར་དང་། ཉེ་འཁོར་གང་དང་ཡོད་པ་དེ་དག་མཚམས་ཀྱི་ཁོངས་
སུ་མི་རྩི་བར་ཁོལ་དུ་འབྱུང་བར་བྱའོ། །དེས་ན་གྲོང་དང་གྲོང་གི་ཉེ་འཁོར་སྔ་ན་ཡོད་པ་
ཡང་། དེའི་མཚམས་སུ་མི་འགྱུར་ལ། ཕྱིས་རྩིགས་ནའང་མཚམས་སུ་མ་གཏོགས་པར་
འགྱུར་རོ། །དགོན་པ་ལ་ཐུག་པ་ཞེས་པ་ནི་དཔག་ཚད་ཕྱེད་དང་གསུམ་གྱི་ནང་ཚུན་ཆད་
དོ། །གནས་མལ་ལ་ཐུག་པ་ཞེས་བྱ་བ་ནི་གཙུག་ལག་ཁང་ལ་ཐུག་པའོ་ཞེས་འབྱུང་ལ། དེས་
ན་ཆོ་གའི་ཚིག་རིས་ལས་གསལ་བ་ལྟར་མཚམས་པོ་ཆེ་བཅད་ན་རང་བཞིན་གྱི་མཚམས་

ཀེའུ་ཚང་བཀའ་ལན། .94
ཞིག་པས། མཚམས་པོ་ཆེའི་དབུས་ལྟ་བུར་གསོ་སྦྱོང་སོགས་ཀྱི་ལས་བྱེད་ན། ཤར་ནུབ་
ལྷོ་བྱང་གི་དཔག་ཚད་ཕྱེད་དང་གསུམ་གསུམ་ཚུན་ཆད་དུ་འཁོད་པའི་དགེ་སློང་ཀུན་མ་འདུས་
ན་ལས་མི་ཆགས་པའི་ཕྱིར་ན། ཧ་ཅང་འདུ་བ་ཁྱབ་ཆེས་པ་དང་། བྱ་བ་ཉམས་པར་འགྱུར་
བ་སྤང་བ་སོགས་ཀྱི་ཆེད་དུ། གསོ་སྦྱོང་དུ་མ་ཟད་འདུལ་བའི་ལས་ཐམས་ཅད་ཀྱི་ཆེད་དུ་
གསོལ་གཉིས་ཀྱི་ལས་ཀྱིས་མཚམས་བུ་ཆུང་བཅད་པར་གནང་བ་ནི། ཇི་སྐད་དུ། མདོ་
རྩ་པར། ཐམས་ཅད་ཀྱི་ཆེད་དུ་དཀྱིལ་འཁོར་པར་བློ་མཐུན་པར་བྱའོ། །ཞེས་གསུངས་
སོ། །དེའི་ཕྱིར་མཚམས་བུ་ཆུང་བཅད་པ་ནི་མཚམས་པོ་ཆེ་བསྐོར་བའི་ནང་ཁོངས་སུ།
དགེ་འདུན་བཞི་ཚོགས་དང་ལྔ་ཚོགས་སོགས་འཕྲལ་འཕྲལ་དུ་ལས་ཀྱི་ཆོ་གའི་དགོས་པ་འགྲུབ་
པའི་ཕྱིར་ཡིན་ལ། མཚམས་པོ་ཆེ་ལས་གནས་གཞན་དུ་ནི་རང་བཞིན་གྱི་མཚམས་ཀྱིས་
བཟུང་བའི་ཕྱིར་ན། མཚམས་བུ་ཆུང་བཅད་པ་ལ་དགོས་པ་མེད་དེ། དཀྱིལ་འཁོར་བའི་
མཚམས་ཀྱི་ཁྱད་ཆོས་བསྟན་པ་ན། མཚོ་ཊཱི ཀ་ལས། རྒྱ་ཆེན་པོའི་མཚམས་པོ་ཆེ་བཅད་
པར་འགྱུར་བའི་ནང་ཁོངས་ཡིན་པ་སྟེ། གཞན་དུ་ན་དོན་མེད་པའི་ཕྱིར་རོ་ཞེས་གསུངས་
ཤིང་། མཚམས་བུ་ཆུང་བཅད་པའི་ཚེ་ཡང་སྔར་མཚམས་པོ་ཆེ་བཅད་པ་ཟིན་ན་རྗེས་སུ་
བསྐོར་བ་དང་། ཟིན་ཀྱང་རེ་ཞིག་བཀྲོལ་ནས་སླར་མཚམས་པོ་ཆེ་བསྐོར་དགོས་པ་མཚུངས་
པར་འདུལ་ཊཱི ཀ་དུ་མར་གསལ་ལོ། གཉིས་པ་མཚམས་མ་བཅད་པའི་གནས་ནི། མདོར་
མཚམས་མ་བཅད་པའི་གནས་སུ་ལས་ལ་རྩིགས་པ་མཚམས་ཡིན་ནོ། ། ཝ་ཁ་ནས་ཆུ་འཛག་
པ་གང་དུ་བབ་པ་ཡང་ངོ་ཞེས་གསུངས་པའི་དོན་བུ་སྟོན་རིན་པོ་ཆེའིལས་ཊིཀ་ལས། ལས་
མཚམས་མ་བཅད་པའི་གནས་སུ་རྩིགས་པ་སྐོར་བ་ལ་རྩིགས་པ་ཉིང་མཚམས་ཡིན་ལ།
རྩིགས་པས་མ་སྐོར་བ་ལ་ཝ་ཁ་ནས་ཆུ་འཛགས་པའི་སྣ། གང་དུ་འབབ་པ་ཚུན་ཆོད་མཚམས་

ཀེའུ་ཚང་བཀའ་ལན། 
95
ཡིན་ནོ། །ཁྱིམ་པའི་གྲོང་ལ་ནི་ཉེ་འཁོར་གྱི་མཐའ་ཚུན་ཆོད་མཚམས་ཡིན་ནོ། །གཙུག་
ལག་ཁང་དང་གྲོང་མེད་པའི་དགོན་པ་གཡེ་ཐང་ཀའམ། ནགས་ཁྲོད་ལ་ནི། རང་གནས་
ས་ནས་རྒྱང་གྲགས་ཏེ་ཁོ་ར་ཁོར་ཡུག་ཡིན་ནོ། །མཚམས་གང་ཡིན་པ་དེའི་ཕྱི་རོལ་འདོམ་
གང་ཙམ་དང་བཅས་པ་དེ་དག་ནི་གསོ་སྦྱོང་གི་གནས་རྣམ་པ་ཐམས་ཅད་དུ་ཡོངས་སུ་གྲུབ་
པ་བསྟན་ནོ་ཞེས་བཀྲལ་བ་ལྟར་རོ། དེ་ལྟར་ལས་མཚམས་དང་། རང་བཞིན་གྱི་མཚམས་
གཉིས་ལས། ཁྱེད་རྣམས་ཀྱིས་ལས་མཚམས་གཅོད་པའི་ཕྱག་ལེན་དེ་ནི་འདུལ་བ་དང་
མཐུན་པ་ཞིག་རང་མི་འདྲ་སྟེ། ལས་ཆོག་རྙིང་པ་དེ་ནི་ནོར་བ་དོན་གནས་དང་། དྲི་ཐོ་
འདིར་གསལ་བའི་ལས་ཆོག་ལྟར་མཛད་རུང་སྤྱིར་གོང་སྨོས་ལྟར་གནས་མཚམས་པོ་ཆེ་
བསྐོར་བར་འགྱུར་བའི་ནང་ཁོངས་མིན་པས་ལས་མི་ཆགས་ལ་ཁྱད་པར་མཚམས་གཅོད་
པའི་ལས་ལ་འདུན་པ་ཡང་འབུལ་དུ་མི་རུང་བས། ཁ་སྐོང་དུ་འོས་པ་ཐམས་ཅད་འདུས་
དགོས་པ་ནི་ཀརྨ་ཤ་ཏཾ་ལས། མཚམས་བཅད་པ་ལ་ནི་འདུན་པ་ཕུལ་བ། དེ་མཐུན་པ་མི་
འགྲུབ་སྟེ། མཚམས་དེར་གཏོགས་པའི་དགེ་སློང་ཐམས་ཅད་གནས་དེར་འདུས་པར་བྱའོ།
ཞེས་དང་། པཎ་ཆེན་བདེ་ཉིའི་འདུལ་བ་སྐལ་བཟང་ནོར་ཕྲེང་ལས་ཀྱང་། མཚམས་ཆེ་
ཆུང་གཅོད་པ་ལ་འདུན་པ་ཕུལ་བས་མཐུན་པ་མི་འགྲུབ་སྟེ། མཚམས་གཅོད་པ་ནི་ལས་
ལ་མི་འདུ་བ་དགག་པའི་ཕྱིར་དུ་ཡིན་པས། དེ་ལུས་ཀྱི་དངོས་སུ་མི་འདུ་བ་མི་རིགས་པའི་
ཕྱིར་ཞེས་གསུངས་པ་ལྟར་མཚམས་དེར་གཏོགས་ཀྱི་དགེ་སློང་ཐམས་ཅད་དངོས་སུ་མ་
འདུས་ན་མཚམས་བཅད་པའི་ལས་དེ་མི་ཆགས་སོ། །དེ་ལྟར་ན་སླད་ནས་ནི་འདི་གའི་བླ་
མ་རྣམས་ཀྱིས་ཕྱག་བཞེས་ལ་ཡོད་པ་བཞིན་ན་བ་དང་ཆོས་ལྡན་གྱི་དགོས་པ་ཁྱད་པར་ཅན་
གྱིས་གསོ་སྦྱོང་སོགས་ལ་འདུས་པར་མ་ནུས་ཚེ་འདུན་པ་དང་ཡོངས་དག་བླང་འབུལ་བྱས་

ཀེའུ་ཚང་བཀའ་ལན། 96
ན་དངོས་གཙང་བར་སེམས་ལཌ། ལྟདྲི་བ་དྲུག་པ། རབ་བྱུང་གི་བར་ཆད་དྲི་ཚེ། ལོ་
བཅོ་ལྔ་མ་ལོན་པ་མ་ཡིན་ནམ། ཞེས་པ། མ་ལོན་པས་ལན་ཅི་ལྟར་བཏབ་ཅེ་ན། ད་
ལྟའི་ལས་ཆོག་ཕལ་ཆེ་བར། ལོ་བཅོ་ལྔ་མ་ལོན་པ་མ་ཡིན་ནམ། ལོ་བཅོ་ལྔ་ལོན་པ་བྱ་
རོག་སྒྲོད་མི་ནུས་པ་མ་ཡིན་ནམ། བྱ་རོག་སྐྲོད་ནུས་པ་ལོ་བདུན་མ་ལོན་པ་མ་ཡིན་ནམ་
ཞེས་འབྱུང་ཡང་། དྲི་ཚིག་བར་པར། ལོ་བཅོ་ལྔ་མ་ལོན་པ་ཞེས་ཟེར་དགོས་སམ་སྙམ་
སྟེ། ལུང་གཞི་ལས། བཙུན་པ་ལོ་དྲུག་ལོན་པ་དེ་ཡང་དགེ་འདུན་གྱི་སྐོས་མལ་ནས་བྱ་
རོག་སྐྱོད་ཀྱང་ནུས་ན། དེ་རབ་ཏུ་བྱུང་བར་བགྱིའམ། ཨུ་པ་ལི་ལོ་བདུན་ལོན་པར་བྱ་
བའི་ཕྱིར་ཏེ། རབ་ཏུ་བྱུང་བར་མི་བགྱིའམ། །བཙུན་པ་ལོ་བདུན་ལོན་ལ་དགེ་འདུན་གྱི་
སྐོས་མལ་ནས་བྱ་རོག་སྒྲོད་མི་ནུས་ན། དེ་ཡང་རབ་ཏུ་དབྱུང་བར་བགྱིའམ། །ཨུ་པ་ལི་
བྱ་རོག་སྐྲོད་ནུས་པར་བྱ་བར་མི་བགྱིའོ་ཞེས་དང༌། འདུལ་ཊཱིཀ་རིན་ཆེན་ཕྲེང་བར་ལུས་
རྟེན་དུ་རུང་བ་མ་ཐོབ་པའི་བར་ཆད་ནི། རབ་ཏུ་བྱུང་བའི་ཕྱིར་ཉེ་བར་འོངས་པ་ལ། ལོ་
བཅོ་ལྔ་ལོན་ནམ་ཞེས་དྲི། ལོ་བཅོ་ལྔ་མ་ལོན་པ་བྱ་རོག་སྒྲོད་མི་ནུས་པ་དང་། བྱ་རོག་
བསྐྱོད་ནུས་པ། ལོ་བདུན་མ་ལོན་པ་རབ་ཏུ་དབྱུང་པར་མི་བྱའོ། །མཚོ་ཊཱིཀ་ལས། སྔར་
བཅད་ལ་ལོ་བཅོ་ལྔ་མ་ལོན་པ་རབ་ཏུ་འབྱིན་པ་བཀག་ནས། རྗེས་བཅས་ལ་ནི་ལོ་བདུན་
ལོན་པ་དང་། བྱ་རོག་སྐྲོད་ནུས་པ་ཚོགས་དོན། རབ་ཏུ་དབྱུང་བར་གནང་བ་ཡིན་གྱི།
ལོ་བདུན་ལོན་ཡང་བྱ་རོག་སྒྲོད་མི་ནུས་ན་ནི། རྗེས་བཅས་ལ་ཡང་གནང་བ་མ་མཛད་དེ།
ལོ་བཅོ་ལྔ་མ་ལོན་པར་བྱ་རོག་སྒྲོད་མི་ནུས་པ་ནི། རྗེས་བཅས་ཀྱི་དུས་ནའང་བཀག་པ་ཉིད་
དེ། །ཅེས་གསུངས་པ་རྣམས་ཀྱིས་ཤེས་ལ། བར་ཆད་དྲི་ཚེ་ལོ་བཅོ་ལྔ་ལོན་མ་ལོན་ཅི་
ལྟར་ཡིན་དངོས་གནས་ཀྱི་ལན་བཏབ་ནས་གོང་ལྟར་དྲི་བ་གཉིས་པར་དགག་ཚིག་བཅུག་

ཀེའུ་ཚང་བཀའ་ལན། 
97
སྟེ་དྲི་བ་གསུམ་པོ་དཀྱུས་བཞིན་བྱེད་པ་ལ་འགལ་བ་མེད་འདྲ་ལགས། ྋདྲི་བ་བདུན་པ།
བསྒྲུབ་བྱ་དགེ་བསྙེན་དུ་བསྒྲུབས་ནས། དགེ་འདུན་ལ་མི་ཞུ་བར་མཁན་པོ་གཅིག་པུས་རབ་
བྱུང་གནང་མཁན་འཇུག་པ་ལྟར་ཆོག་གམ་ཞེ་ན། མཚོ་ཊཱིཀ་ལས། དགེ་འདུན་ལ་མ་
ཞུས་པས་རབ་ཏུ་བྱུང་ན། མ་ཞུས་པའི་ཉེས་བྱས་འབྱུང་ལ་ཞེས་གསུངས་པ་ལྟར་རབ་ཏུ་
འབྱིན་མི་རུང་མོད། བར་མ་རབ་བྱུང་གི་སྡོམ་པ་ནི་སྐྱེ་སྟེ། རབ་བྱུང་གི་ཚུལ་ཁྲིམས་འདི་
དགེ་འདུན་དང་གང་ཟག་གཉིས་ལས་གང་ཟག་ལས་འཐོབ་པའི་ཕྱིར་རོ། ། མ་ཞུ་བའི་ཉེས་
བྱས་སྐྱེད་པ་ཡང་མཚམས་ནང་དེ་རང་གི་འདུན་དུ་ལོངས་ན་ཡིན་གྱི། དགེ་འདུན་མེད་
ན་ཉེས་པ་དེ་མི་སྐྱེ་བ་ནི་ལས་ཆོག་རྣམས་ལས། རབ་བྱུང་ཞུ་ཡུལ་གྱི་དགེ་སློང་ང་ཞི་སོགས་
ལོངས་ན་ཞེས་གསུངས་པའི་དོན་གྱིས་ཤེས་སོ། ༈དྲི་བ་བརྒྱད་པ་དང་དགུ་པ། སྔར་རབ་
བྱུང་བྱས་ནས་སླར་དགེ་ཚུལ་གྱི་ཚེ། དགེ་འདུན་ལ་ཞུ་བ་ནས་བཟུང་བར་མ་རབ་བྱུང་བསྐྱར་
གྱིན་འདུག་པ་ལྟར་དང་། དེའི་ཚེ་ཡང་གཙུག་ཕུད་བྲེགས་པ་དང་མིང་བསྒྱུར་བ་སོགས་
ཀྱང་བསྐྱར་དགོས་སམ་ཞེ་ན། སྔར་རབ་བྱུང་བསྒྲུབས་ཟིན་བཞིན་དུ། རྗེས་སུ་བསྐྱར་
བསྒྲུབ་དེ་བཞིན་ངེས་པར་དུ་བྱེད་པ་ནི་ཕུན་སུམ་ཚོགས་པའི་ཡན་ལག་ཙམ་དུ་ཡང་འགྱུར་
དཀའ་བས་ཚེགས་ཆེ་བ་ཙམ་དུ་ཟད་པར་སེམས། ལྟདྲི་བ་བཅུ་པ་གོས་ལྷུང་གང་རུང་ལས་
གཞན་པའི་ཁྲུ་གང་ཡན་རི་བའི་དངོས་པོ་བྱིན་གྱིས་མ་བརླབས་པར་ཞག་བཅུར་བསྲེལ་པ་
ལ་ཞག་བཅུ་འཆང་སྤང་གི་ལྟུང་བ་དངོས་གཞི་བསྐྱེད་པས་ཁྱབ་བམ་ཞེ་ན། མ་ཁྱབ་སྟེ། གོས་
ཞག་བཅུ་འཆང་སྤང་གི་གཞིའི་ཡན་ལག་གི་གང་འཆང་བའི་དངོས་པོ་ལ་གོས་རུང་བ་ཚད་
ལྡན་དགོས་ཤིང་། ལྷུང་བཟེད་ཞག་བཅུ་འཆང་སྤང་གི་གཞིའི་ཡན་ལག་གི་དངོས་པོ་ལ་
ཡང་ལྷུང་བཟེད་རུང་བ་ཚད་ལྡན་དགོས་པར་འདུལ་གཞུང་ཆེ་བ་ཐམས་ཅད་ལས་འབྱུང་

ཀེའུ་ཚང་བཀའ་ལན། 98
ལ། དེ་ལས་གཞན་ཟས་ཞག་བཅུ་འཆང་སྤང་སོགས་ཀྱི་ཐ་སྙད་མི་སྲིད་པས་སོ། ལྷདི་
བ་བཅུ་གཅིག་པ་ཞག་བཅུ་འཆང་སྤང་བསྐྱེད་ནུས་ཀྱི་རྫས་བྱིན་བརླབས་མ་བྱས་པ་བརྗེད་
དེ་ཞག་བཅུར་བཞག་པ་དང་། གནས་སྐབས་དབང་བྱར་མེད་པ་ལྟ་བུ་ལ་འཆང་བའི་སྤང་
ལྟུང་དངོས་གཞི་སྐྱེད་དམ་ཞེ་ན། བརྗེད་པ་ཙམ་གྱིས་ལྟུང་བ་མི་ཁེགས་སམ་སྙམ་སྟེ། །ཆོས་
གོས་གསུམ་པ་གང་རུང་བྱིན་རླབས་ཅན་བརྗེད་དེ་གནས་གཞན་དུ་ཞག་ལུས་ན་འབྲལ་སྤང་
སྐྱེད་པའི་ཕྱིར་དང་། གོས་ལྷུང་དེ་ལྟར་ཞག་བཅུའི་རིང་བརྗེད་པས་བཞགཔ་ཡིན་མིན་གཉིས་
ལ་ཞག་བཅུའི་གོང་དུ་རང་དགར་འཇོག་པའི་སྦྱོར་བ་ལྷོད་པའི་ཉེས་བྱས་མི་སྐྱེ་བ་དང་སྐྱེ་
བའི་ཁྱད་པར་ཙམ་ཞིག་ཕྱེ་ཞིང་དངོས་གཞི་འབྱུང་བ་གཞིར་བཅས་མཛད་པ་འདུལ་ཊཱིཀ་
ཕལ་ཆེ་བར་གསལ་ལོ། ཞག་བཅུ་འཆང་སྤང་གི་གཞིའི་དངོས་པོ་ལ་གནས་སྐབས་དབང་
བྱར་ཡོད་པ་དགོས་པར་གསུངས་པ་ལ་འཕྲོས་ནས་ཁ་ཅིག་ན་རེ། གོས་གཞན་གྱི་མཛོད་
དུ་ཆུད་ནས་ལྡེ་མིག་མེད་པ་ལྟ་བུའི་གོས་ཡུལ་གཞན་དུ་ལུས་པ་ལྟ་བུ་ལ་འཆང་སྤང་སྐྱེ་སྟེ།
བསྔོ་བ་ལ་རང་དབང་དུ་ཡོད་པའི་ཕྱིར་ཟེར་བ་ལ། མཚོ་ཊཱིཀ་ལས། གཞན་ལ་བསྔོས་
ནས་བྱིན་མ་བྱིན་གཉིས་ལས། བསྔོས་པ་མ་བྱིན་ན་ཉེས་བྱས་སུ་འགྱུར་ལ། བསྔོས་པ་
དེ་ལ་བྱིན་ན་བདག་ཉིད་ཆོས་གོས་ཀྱིས་ཕོངས་པར་འགྱུར་མི་འགྱུར་གཉིས་ལས། གཉིས་
པ་ལྟར་ན་ནི་གོས་དེ་གཞན་ལ་མ་བསྔོས་པར་ཞག་བཅུར་འདས་ན། འཆད་ལྟུང་དུ་འགྱུར་
པ་བདེན་ཡང་། དང་པོ་ལྟར་ན་ཆོས་གོས་དེ་གཞན་ལ་མ་བསྔོས་པར་ཞག་བཅུར་འདས་
ཀྱང་འཆད་ལྟུང་མི་འབྱུང་སྟེ། ལོངས་སྤྱོད་ཀྱི་བར་ཆད་ཀྱི་རྐྱེན་དང་ལྡན་པའི་ཕྱིརརོ་ཞེས་
ཕྱེ་ནས་གསུངས་པ་ལྟར་ལེགས་སོ། ལྟདྲི་བ་བཅུ་གཉིས་པ། བརྗེད་པ་དང་གནས་སྐབས་
དཔང་བྱར་མེད་པའི་དངོས་པོ་བྱིན་རླབས་མ་བྱས་པར་ཞག་བཅུར་བཞག་པ་ལ་ལྟུང་བ་མི་

ཀེའུ་ཚང་བཀའ་ལན། 
99
འབྱུང་ན། ཞག་གི་སྤང་འབྲལ་མི་དགོས་པར། བཤགས་པ་བྱེད་དགོས་པ་ཨེ་ཡིན་ཟེར་
བ་ལ། ལྟུང་བ་མ་བྱུང་བར་བཤགས་པ་བྱེད་དོན་མེད་པས། སྤང་ལྟུང་གཞན་བྱུང་བ་བཤགས་
པའི་ཚེ་ནི། དངོས་པོ་ཕྱི་རྙེད་ཐམས་ཅད་ཞག་གི་སྤང་འབྲལ་སྔོན་དུ་བཏང་བ་ནི་དགོས་
མོད། འོན་ཀྱང་སྤང་འབྲལ་བྱེད་ཚེ་དངོས་པོ་འགའ་ཞིག་སྤང་རྒྱུ་བརྗེད་སོང་ན་ཅི་ལྟར་
བགྱིད་དགོས་ནི་མི་གསལ་ཞིང་། གནས་སྐབས་དབང་བྱར་མེད་ཅིང་རང་དབང་བའི་དངོས་
པོ་ཡིན་ན་ནི། དགེ་སློང་གཞན་ལ་ཚིག་གིས་སྤངས་ན་འགྲིགས་སམ་དཔྱད་པར་བྱའོ། ༈
དྲི་བ་བཅུ་གསུམ་པ་དྲི་དོན་དེ་དག་བོད་དུ་ཕྱག་ལེན་ཅི་ལྟར་བྱེད་ཅེ་ན། གསོ་སྦྱོང་སོགས་
གཞི་གསུམ་གྱི་སྐབས་སུ། རང་བཞིན་གྱི་མཚམས་དེར་གཏོགས་དགེ་སློང་དགོས་རྐྱེན་
དབང་གིས་འདུས་མ་ཐུབ་ན། འདུན་པ་སོགས་བླངས་ཀྱིན་ཡོད་ཅིང་། གཞན་གོང་སྨོས་
ལྟར་དང་། སྤང་ལྟུང་ཕྱིར་བཅོས་ནི་སྤྱན་སྔ་བློ་གྲོས་རྒྱལ་མཚན་གྱིས། །སྤང་ལྟུང་བྱང་
བས་དུས་དེ་ནས། །རྙེད་པའི་དངོས་པོ་ཁྲུ་གང་དང་། ། ཁ་གང་ཡན་དང་དེ་རི་བའི། །དངོས་
པོ་ཐམས་ཅད་གནས་གཞན་གྱི། །དགེ་སློང་གཞན་ལ་ཞག་གཅིག་སྤོང་། །དེ་རྗེས་བསགས་
བྱ། །ཞེས་གསུངས་པ་ལྟར་གྱི་ལག་ལེན་གྱི་སྲོལ་རྒྱུན་འདུག་པ་ལྟར། དེ་ཁར་ཡང་འདུལ་
བ་དང་ཅི་མཐུན་མཛོད་ལ། ཐུབ་བསྟན་རིན་པོ་ཆེ་མི་ཉམས་པར་འབྱུང་བའི་ཐབས་ཆུལ་
ལ་བརྩོན་པ་ཅི་ནས་མཁྱིན། །ཞེས་པ་འདི་ནི་དད་སྟོབས་རྣམ་དཔྱོད་ལྡན་པ་རྒྱུགས་དྭངས་
དགོན་གྱི་སྤྲུལ་སྐུ་ངག་དབང་ཡེ་ཤེས་མཆོག་ལྡན་གྱི་དྲིས་ལན་དུ་ཀེའུ་ཚང་སྤྲུལ་མིང་པས་
དང་བས་སྦྱར་བའོ། །།

100
༄༅། །དྲིས་ལན་ཐེ་ཚོམ་གྱི་དྲ་བ་གཅོད་པའི་མཚོན་ཆའི་མཛད་པ་པོ་གུ་གེ་
ཡོངས་འཛིན་བློ་བཟང་བསྟན་འཛིན་གྱི་མཛད་རྣམ་
མདོར་བསྡུས་བཞུགས་སོ།
༄༅། །གུ་གེ་ཡོངས་འཛིན་བློ་བཟང་བསྟན་འཛིན་ནི་གཙང་གཡས་རུ་བདེ་རྒྱན་བྱེ་མ་གླིང་གི་
གཙུག་ལག་ཁང་དང་ཉེ་བ་ཆུ་བོ་ལོ་ཧ་ཏི་ཉེ་འདབས་བརྒྱ་མཁར་ཞེས་པའི་ཡུལ་དུ་ཡབ་ཚེ་རིང་དཔལ་
འབྱོར་དང་ཡུམ་འཛོམས་ཆོག་གཉིས་ཀྱི་སྲས་རབ་བྱུང་བཅུ་གསུམ་པའི་ས་འབྲུག་(༡༧༩༨）ལོ་
ལ་འཁྲུངས། འཁྲུངས་མ་ཐག་ཡབ་ནས་མཚན་བཀྲིས་དོན་གྲུབ་ཅེས་གསོལ། དགུང་ལོ་དགུ་པར་
ཕེབས་སྐབས་ཁ་བ་བློ་བཟང་བརྩོན་འགྲུས་མདུན་དུ་རབ་ཏུ་བྱུང་། མཚན་བློ་བཟང་བསྟན་འཛིན་
ཞེས་གསོལ། བཀྲིས་ལྷུན་པོར་ཆོས་སྤྱོད་སོགས་ཀྱི་རྒྱུགས་ལེགས་པར་ཕུལ། དགུང་ལོ་བཅུ་པར་
མཁན་ཆེན་ཡེ་ཤེས་རྒྱལ་མཚན་མདུན་དགེ་ཚུལ་གྱི་སྡོམ་པ་བཞེས། ཚོགས་ཆེན་ངག་འདོན་གྱི་
རིམ་པ་དང་གྲྭ་ཚང་ཆོས་སྤྱོད་རྣམས་ལ་སྦྱོང་བརྩོན་དང་། དཀྱིལ་ཁང་གྲྭ་ཚང་དུ་ཚད་མའི་སྐོར་
ལ་སྦྱངས་པ་མཐར་ཕྱིན་མཛད་པས་བཀའ་བཅུའི་མིང་རྟགས་བཞེས། སློབ་དཔོན་རིན་པོ་ཆེ་དང་།
དགེ་སློང་ཆོས་རྗེ་མདུན་སྒྲ་དང་སྡེབ་སྦྱོར་སོགས་གསན། དགུང་ལོ་ཉེར་བརྒྱད་པར་པཎ་ཆེན་བློ་
བཟང་དཔལ་ལྡན་ཡེ་ཤེས་དྲུང་ནས་དགེ་སློང་གི་སྡོམ་པ་མནོས། དེ་ནས་ལོ་ངོ་བཅུ་བཞི་ཙམ་རིང་
དཔལ་འབྱོར་ལྷུན་པོའི་རི་ཁྲོད་སོགས་གནས་དབེན་པ་བརྟེན་ནས་ཉམས་ལེན་མཛད། རྒྱལ་བའི་
གསུང་རབ་དགོངས་འགྲེལ་བཅས་གོ་བ་ཐར་ཕྱིན་པར་གྱུར། དགུང་ལོ་ཞེ་བརྒྱད་པར་རྒྱུད་པ་གྲྭ་
ཚང་གི་སློབ་དཔོན་དུ་བསྐོས། དགུང་ལོ་ཞེ་དགུ་པ་པཎ་ཆེན་བློ་བཟང་བསྟན་པའི་ཉི་མའི་ཡོངས་
འཛིན་དུ་གྱུར། དེ་ནས་བཟུང་གུ་གེ་ཡོངས་འཛིན་ཞེས་པའི་མཚན་སྙན་ཐོབ། གུང་ལོ་དྲུག་ཅུ་
རེ་དྲུག་སྟེ་ཆུ་བྱ་སྤྱི་ལོ་ ༡༨༡༣ ལོ་སྐུ་གཤེགས་། གསུང་པོད་ལྔ་མཛད།

གུ་གེ་ཡོངས་འཛིན་གྱི་བཀའ་ལན། 
101
༄༅། །དྲིས་ལན་ཐེ་ཚོམ་གྱི་དྲ་བ་གཅོད་པའི་མཚོན་ཆ་ཞེས་བྱ་བ་བཞུགས་སོ།
༄༅། །ན་མོ་གུ་རུ་བྷུ །ལྷུན་གྲུབ་བདེ་ཆེན་འོག་མིན་ཞིང་མཆོག་ཏུ། །ངེས་པ་ལྔ་
ལྡན་གཟུགས་ཀྱི་སྐུར་བཞེངས་པའི། ། སྒྱུ་འཕྲུལ་དུས་འདིར་ངུར་སྨྲིག་ཚུལ་བཟུང་བ། །བཀའ་
དྲིན་གསུམ་ལྡན་བླ་མའི་ཞབས་བཏུད་ནས། །ཐོས་བསམ་བསྒོམ་པའི་གྲུ་གཟིངས་ལ་བརྟེན
ནས། །སྲིད་དང་ཞི་བའི་རྒྱ་མཚོ་ལས་བརྒལ་ཏེ། །སྐུ་གསུམ་རིན་ཆེན་གླིང་དུ་བགྲོད་པའི་
ཐབས། །དྲིས་ལན་དམ་པའི་ཞལ་གདམས་ཇི་བཞིན་བཤད། ལྟདེ་ཡང་། ཚུལ་གནས་
ཐོས་དང་བསམ་ལྡན་པས། །བསྒོམ་པ་ལ་ནི་རབ་ཏུ་སྦྱོར། །གསུངས་པ་བཞིན། དང་
པོར་ཚུལ་ཁྲིམས་ལ་གནས་ལ། དེ་ནས་ཐོས་བསམ་རིམ་པ་བཞིན་བྱ་དགོས་པར་གསུངས་
ན། ཐོས་པ་དེ་རང་ལ་ནད་པའི་འདུ་ཤེས། བླ་མ་ལ་སྨན་པའི་འདུ་ཤེས་སོགས་ཆོས་ཉན་
པའི་ཀུན་སྤྱོད་དང་ལྡན་བཞིན་དུ་ཐོས་པ་ཞིག་རང་དགོས་བསམ། དེ་མིན་གཞན་ཆོས་རྒྱུས་
ཆེ་ལ་མཁས་པ་རྣམས་ལ་གླེང་མོའི་ཚུལ་གྱིས་དྲི་རྟོགས་བྱས་པ། རང་ཉིད་ཀྱི་དཔེ་ལ་བལྟ་
རྟོགས་གི་ཚིག་དོན་ཅུང་ཟད་ཤེས་ན་ལུང་རྒྱུན་མ་ཐོབ་པ་དེ་རིགས་ལ་ཉེས་དམིགས་ཡོད་
དང་མེད་ཇི་ལྟར་ལགས་ཟེར་བ་ལ། ༣ཐོག་མར་གཞི་ཚུལ་ཁྲིམས་རྣམ་པར་དག་པ་ལ་
གནས་ཏེ་ཐོས་བསམ་སྒོམ་གསུམ་བྱ་བ་ལ། མགོནཔོ་ཀླུ་སྒྲུབ་ཀྱིས། ཁྲིམས་ནི་རྒྱུ་དང་
མི་རྒྱུ་ས་བཞིན་དུ། །ཡོན་ཏན་ཀུན་གྱི་གཞི་རྟེན་ལགས་པར་གསུངས། ཞེས་ཡོན་ཏན་
ཐམས་ཅད་ཀྱི་རྩ་བ་ཚུལ་ཁྲིམས་རྣམ་པར་དགཔ་ལ་རག་ལས་པར་གསུངས་པས། དེ་འོང་
བ་ལ་དབེན་པའི་གནས་སུ་བློ་ནང་དུ་བཀུག ལུས་དྲང་པོར་བསྲང་ནས་འདི་ལྟར་བསམ་
དགོས་ཏེ། རྣལ་འབྱོར་གྱི་དབང་ཕྱུག་འཆད་ཀ་བ་ཆེན་པོས་བློ་སྦྱོང་དོན་བདུན་མ་ལས།

གུ་གེ་ཡོངས་འཛིན་གྱི་བཀའ་ལན། 102
ད་རེས་གཙོ་བོ་ཉམས་སུ་བླངས། ཞེས་གསུངས་པ་ལྟར་འཁོར་བ་ཐོག་མ་མེད་པ་ནས་ལུས་
རྟེན་ཇི་སྙེད་གཅིག་བླངས་ཀྱང་ཐམས་ཅད་དོན་མེད་དུ་སོང་འདུག་པས། ད་རེས་དལ་འབྱོར་
ཚང་བའི་མི་ལུས་གཅིག་ཙམ་ཐོབ་པའི་དུས་འདིར་དོན་གྱི་གཙོ་བོ་ཞིག་རང་ཉམས་སུ་ལེན་
དགོས་པ་འདུག དེ་ཡང་ཚེ་འདིའི་གཉེན་འཁོར་ལོངས་སྤྱོད་ལ་སོགས་པ་ཕུན་སུམ་ཚོགས་
པ་གཞན་སུ་ལ་ཡང་རེ་མི་དགོས་པ་ཞིག་བྱུང་ན་དེ་ཉིད་དོན་གྱི་གཙོ་བོ་ཡིན་ནམ། སྐྱེ་བ་
ཕྱི་མ་ཕན་ཆད་བདེ་བའི་ཐབས་ཞིག་དོན་གྱིས་གཙོ་བོ་ཡིན་སྙམ་དུ་བསམ་པ་ན། ཚེ་འདིའི་
བདེ་བ་བསྒྲུབ་པ་དང་། སྡུག་བསྔལ་སེལ་བ་ཙམ་ཞིག་དུད་འགྲོ་རྣམས་ཀྱིས་ཀྱང་བསྒྲུབ་
ཤེས་ཤིང༌། སྐྱེ་བོའི་འདུས་ཚོགས་ཆེ་སར་ལས་གཞན་གང་ཡང་མི་བྱེད་པར་ལམ་ཟན་
སྒུག་ཀྱིན་སྡོད་ཀྱང་ཚེ་འདིའི་མི་ཚེ་འབུད་ནུས་པ་འདུག དེས་ན་ཟས་ནོར་ལོངས་སྤྱོད་ལ་
སོགས་པ་ཇི་ལྟར་ཕུན་སུམ་ཚོགས་ཀྱང་ངེས་པར་འཆི་ནི་དགོས། དེ་ཡ་ང་རྒན་གཞོན་གོ་
རིམ་མེད་པ་འཆི་བ་མངོན་སུམ་དུ་མཐོང་བ་བཞིན། དེ་རིང་སང་རང་ཡང་མི་འཆི་བའི་
གདེང་ནི་མི་འདུག འཆི་བའི་ཚེ་སྟོབས་དང་ལོངས་སྤྱོད་འཁོར་ལོས་བསྒྱུར་བའི་རྒྱལ་པོ་
ལ་འགྲན་བཟོད་པ་ཞིག་ཡོད་ཀྱང་འཁྲིད་པ་དང་འཁྱེར་པ་ལྟ་ཅི་སྨོས། མའི་མངལ་ནས་
ལྷན་ཅིག་ཏུ་འགྲོགས་པའི་ལུས་འདི་ཡང་མལ་དུ་བཅམ་ཏེ་བཞག་ནས་རྣམ་པར་ཤེས་པ་གཅིག་
པོ་འཇིག་རྟེན་ཕ་རོལ་དུ་འགྲོ་དགོས་ན། ཚེ་འདིའི་ཕུན་ཚོགས་ལ་ཆགས་པས་ཅི་ཞིག་བྱ།
དེའི་ཚེ་མགོན་དང་སྐྱབས་དང་དཔུང་གཉེན་དུ་གྱུར་པ་ནི་དམ་པའི་ཆོས་ཁོ་ན་ལས་མི་འདུག་
པས་ན། ད་ལྟ་ཉིད་ནས་ཆོས་རྣམ་དག་ཞིག་ཚུལ་བཞིན་དུ་བསྒྲུབ་པར་བྱ་སྙམ་དུ་བསམ།
དེ་ལྟར་བསྒོམ་པས་ཆོས་བྱེད་འདོད་ཀྱི་བློ་རྩབ་རྩུབ་ཤིག་སྐྱེ་མོད་ཀྱང་། ཆོས་བྱེད་ལུགས་
མ་ཤེས་ན་ཆོས་བསྒྲུབ་པའི་མཐུན་རྐྱེན་ཟས་གོས་གནས་མལ་སོགས་ལ་ཆོག་མི་ཤེས། དེ་

གུ་གེ་ཡོངས་འཛིན་གྱི་བཀའ་ལན། 
103
ལ་བརྟེན་ནས་ཁ་ཟས་དུག་དང་འདྲེས་པ་ལྟར་དགེ་མི་དགེའི་ལས་སྣ་ཚོགས་གསོག་པ་ནི།
འཇིག་རྟེན་ཆོས་བརྒྱད་ཁྲ་བོ་འབའ་ཞིག་གི་དུས་འདའ། ཡང་ལྟོ་གོས་གཏམ་གསུམ་ལ་གྱོངས་
བཀུར་བས་ལུས་ཀྱི་མི་དགེ་བ་གསུམ་མགོ་མནོན་ནུས་ན་ཡང་། ངག་དང་ཡིད་ཀྱི་མི་དགེ་
བའི་ལས་ལམ་ཅི་རིགས་པའི་དབང་དུ་སོང་ནས་ཆོས་བརྒྱད་དཀར་པོ་འབའ་ཞིག་གི་དུས་
འདའ་བ་ལས་སྒོ་གསུམ་ཉེས་ལྟུང་གིས་མ་གོས་པ་ཞིག་མི་འོང་། དེ་ལ་བརྟེན་ནས་ཤི་བའི་
འོག་ཏུ་ལས་དཀར་ནག་ལུས་དང་གྲིབ་མ་བཞིན་དུ་འབྲངས་པའི་བདེ་སྡུག་སྣ་ཚོགས་ཞིག་
མྱོང་དགོས་པས་ན། ཐོག་མར་ཆོས་བྱ་ལུགས་ཤེས་པ་ཞིག་གལ་ཆེ། དེ་ཡང་འདུལ་བ་
རྒྱ་ཆེར་འགྲེལ་ལས། ཆོས་དཀོན་མཆོག་ལ་སྐྱབས་དངོས་སུ་གསུངས་པ་ནི། འགོག་ལམ་
གྱི་བདོན་པ་གཉིས་ཐོབ་ན་འཁོར་བ་ལས་དངོས་སུ་གྲོལ་བས། དེ་གཉིས་སྐྱབས་དངོས་སུ་
གསུངས་པ་ཡིན། འགོག་ལམ་གྱི་བདེན་པ་གཉིས་པོ་དེ་ཡང་གློ་བུར་དུ་འབྱུང་བ་མ་ཡིན་
ཞིང་། ལས་དང་པོའི་གནས་སྐབས་ཀྱི་མི་དགེ་བ་སྣ་རེ་སྤངས་པ་གོང་ནས་གོང་དུ་འཕེལ་
བ་ལས་འགོག་བདེན་དང་། དགེ་བ་སྣ་རེ་བསྒྲུབ་པའི་རྟོགས་པ་གོང་ནས་གོང་དུ་འཕེལ་བ་
ལས་ལམ་བདེན་ཐོབ་པ་ཡིན་པས། ཐོག་མར་བྱ་རྒྱུའི་ཆོས་དེ་ཡང་མི་དགེ་བ་སྤངས་ཤིང་
དགེ་བ་ཅི་ནུས་སུ་བསྒྲུབ་པ་ལ་ཆོས་ཞེས་བྱ་ཞིང་། དེ་ལྟར་བསྒྲུབ་པའི་གང་ཟག་དེ་ལ་ཆོས་
པ་ཞེས་ཀྱང་བྱ་བ་ཡིན། དེ་ཡང་མངོན་པ་མཛོད་ལས་དེ་ལས་ཆེ་ལོང་བསྡུས་ན་ནི། །དགེ་
དང་མི་དགེ་ཅི་རིགས་པར། །ལས་ཀྱི་ལམ་ནི་བཅུར་གསུངས་སོ། །ཞེས་མི་དགེ་བ་སྟོབས་
ཆེ་བ་རྣམས་ལུས་ངག་ཡིད་གསུམ་གྱིས་མི་དགེ་བ་བཅུར་འདུ་ཞིང་། དེ་རྣམས་སྤངས་པས་
དགེ་བ་བཅུའི་ནང་དུ་དགེ་བའི་ལས་ལམ་ཕལ་ཆེར་འདུ་བ་ཡིན་པས། མི་དགེ་བ་བཅུ་པོ་
དེ་གཞི། བསམ་པ། སྦྱོར་བ། མཐར་ཐུག་གི་བར་ཇི་ལྟར་ཚང་བའི་ཚུལ་ཤེས་པར་བྱ་

གུ་གེ་ཡོངས་འཛིན་གྱི་བཀའ་ལན། 104
ཏེ། དེ་དག་ལ་ཀུན་སློང་ཙམ་ཡང་མི་རྒྱུ་བའི་མི་དགེ་བཅུ་སྤོང་གི་ཚུལ་ཁྲིམས་གཙོ་བོར་
བཟུང་། རྟེན་གྱི་གང་ཟག་དེ་དགེ་ཚུལ་སློང་གི་སྡོམ་པ་བླངས་པ་ཞིག་ཡིན་ན། མཁན་
སློབ་ཀྱི་སྤྱན་སྔར་ཁས་བླངས་པའི་བསླབ་བྱ་ཕྲ་རགས་མཐའ་དག་ཤེས་པར་བྱས་ཏེ་མིག་
གི་འབྲས་བུ་ལྟར་དུ་བསྲུང་། གལ་ཏེ་ཡུལ་དུས་ཀྱི་དབང་གི་ཉེས་ལྟུང་གིས་གོས་ན་ཡང་
ཇི་མི་སྙམ་པར་མ་བཞག་པར། དེ་མ་ཐག་ལྟུང་བ་ཕྱིར་བཅོས་དང་། སྡིག་པ་སྟོབས་བཞིའི
བཤགས་པའི་སྒོ་ནས་ཡོངས་སུ་སྦྱངས་ཏེ། ཉེས་ལྟུང་དང་བཞག་ཏུ་མི་འགྲོགས་པ་བཀའ་
གདམས་གོང་མའི་རྣམ་ཐར་ཡིན་པས་རང་རྒྱུད་གཙང་བ་ལ་གཙོ་བོར་འབད། དེ་ལྟར་
བྱས་ན་རང་གཞན་གྱི་དོན་གཉིས་ཕུན་སུམ་ཆོགས་པ་མཐའ་དག་བསྒྲུབ་ནུས་པ་ཡིན་ཏེ།
མཁས་མཆོག་དཔའ་བོས། ལྷར་བཅས་དགའ་རྒྱུ་མི་ཡི་ལོངས་སྤྱོད་དང་། །བདེ་མཆོག་
རོ་མཆོག་ལྷ་ཡི་ཕུན་སུམ་ཚོགས། །ཚུལ་ཁྲིམས་རྒྱུས་བྱུང་ཅི་ཞིག་ངོ་མཚར་ཆེ། །སངས་
རྒྱས་ཆོས་རྣམས་དེ་ལས་བྱུང་ལ་ལྟོས། །ཞེས་གསུངས་པ་ཡིན་དེ་ལྟར་ཚུལ་ཁྲིམས་རྣམ་
པར་དག་པ་ལ་གནས་ནས་བསླབ་བཏུས་ལས། །བཟོད་བྱ་ཐོས་པ་སྩལ་བར་བྱ། །དེ་ནས་
ནགས་སུ་གནས་པར་བྱ། །མཉམ་པར་བཞག་ལ་བརྩོན་བྱ་ཞིང་། །མི་སྡུག་ལ་སོགས་
བསྒོམ་པར་བྱ། །ཞེས་ཚུལ་ཁྲིམས་གཙང་བའི་སྟེང་ནས་ཐོས་བསམ་སྒོམ་གསུམ་ལ་འབད་
དགོས། དེ་ལ་ཐོག་མར་ཐོས་པ་འཚོལ་ལུགས་ཡང་ཇོ་བོ་རྗེ་ལྷ་གཅིག་དང་། མི་ལ་བཞད་
པའི་རྡོ་རྗེ་ལ་སོགས་པ་སྔོན་གྱིས་སྐྱེས་བུ་དམ་པ་རྣམས་ནི་མཁས་ཤིང་གྲུབ་པའི་དགེ་བའི་
བཤེས་གཉེན་མཚན་ཉིད་དང་ལྡན་པ་ཞིག་སྩལ་ལ་བསམ་སྦྱོར་གཉིས་ཀྱི་སགོ་ནས་ཚུལ་བཞིན་
དུ་བསྟེན། །དགེ་བའི་བཤེས་གཉེན་དེས་ཀྱང་། ལས་དང་པོའི་གནས་སྐབས་ནས་སངས་
རྒྱས་ཀྱི་སའི་བར་གྱི་ལམ་གྱིས་ལུས་ཡོངས་སུ་རྫོགས་པ་ཚང་ལ་མ་ནོར་བ་ཞིག་བསྟན། ཇི་

གུ་གེ་ཡོངས་འཛིན་གྱི་བཀའ་ལན། 
i05
ལྟར་བསྟན་པའི་དོན་དེ་རྣམས་ཀྱང་སྣོད་གཅིག་ནས་གཅིག་ཏུ་བླུག་པ་བཞིན་དུ་སློབ་མ་དེས་
ཀྱང་ཐུགས་ཀྱི་ངེས་ནས་དབེན་པའི་གནས་སུ་སྒྲུབ་པ་སྙིང་པོར་མཛད་པ་ལས་གོ་འཕང་མཐོན་
པོར་གཤེགས་པ་ཤ་སྟག་ཡིན་གྱི། མཁས་པ་མང་པོའི་མདུན་སར་དྲི་རྩད་རྒལ་རྟགས། བློ་
བསྡུར་བཅས་དང་། དཔེ་མང་པོར་བལྟ་རྟོགས་བྱེད་པ་སོགས་མཛད་མི་དགོས་པས་ན་ཇོ་
བོ་ཆེན་པོ་ལ་བོད་སྟོན་རྣམས་ཀྱིས་ཚད་མ་རྣམ་འགྲེལ་གྱི་བཤད་པ་གནང་དགོས་ཞུས་པའི་
ཚེ་ཚད་མ་ལ་སོགས་པ་གཞནཾ་ཡང་
ཡང་མོང་པོ་བདོག་ཏེ། དེང་དུས་ཀྱི་སྐྱེ་བོའི་ཚེ་ལ་ལོངས་
མེད་པས། སྙིང་པོའི་དོན་བླ་མའི་མན་ངག་ལ་བརྟེན་ཕུར་བཙུགས་སུ་སྒོམས་པ་གལ་ཆེ་
ཞེས་དང་། རྗེ་བཙུན་མི་ལས་ཀྱང་། ང་སྣང་སྲིད་དཔེ་ཆར་ཤར་ཤར་ནས། །ཡིག་ནག་
དཔེ་ཆའི་དགོས་པ་མེད། ཞེས་གསུངས་པ་ཡིན། དེ་ལྟ་མེད་ཀྱང་དུས་ཀྱི་དབང་གིས་གདུལ་
བྱ་རྣམས་བློའི་མཐུ་ཇེ་དམན་དུ་སོང་བས་དགེ་བའི་བཤེས་གཉེན་གྱི་ཇི་ལྟར་བསྟན་པའི་དོན་
ཐམས་ཅད་བློ་ཡུལ་དུ་ངེས་ནུས་པ་ཞིག་དཀའ་བས། ཐོས་པ་འཚོལ་བའི་ཚེ་བློའི་མཐུ་ཆེ་
ན། རྒྱལ་བའི་བཀའ་དང་དེའི་དགོངས་འགྲེལ་ཤིང་རྟ་ཆེན་པོ་རྣམ་གཉིས་ལ་སོགས་པའི་
རྒྱན་དྲུག་མཆོག་གཉིས་ཀྱི་གཞུང་ལུགས་དབུ་ཕར་འདུལ་མཛོད་ཚད་མ་རྣམ་འགྲེལ་ཏེ་བཀའ་
པོད་ལྔའི་དགོངས་དོན་ལ་མཁས་མང་འདུས་པར་རྒལ་ཤིང་བརྟག་པ་དང་། དྲི་རྩད་བློ་བསྡུར་
ལ་སོག་པའི་སྒོ་ནས་ཐོས་བསམ་གྱི་སྒྲོ་འདོགས་གཅོད་དགོས་ཏེ། རྗེ་བཙུན་ཙོང་ཁ་པ་ཆེན་
པོས་རིམ་ལྔ་གསལ་སྒྲོན་དུ། །ས་འདི་མཁས་གྲུབ་རྒྱ་སྟོང་གི། །རིན་ཆེན་ཁུར་ཆེན་འཛིན་
པའི་ཚེ། །འབད་པ་དུ་མས་དེ་རྣམས་ཀྱི། །སྤྱན་སྔར་སོ་སོའི་ལེགས་བཤད་ལེན། །དུས་
ཀྱི་དབང་གིས་དེ་ཉམས་ཚེ། །དེ་དགུ་རྣམས་ཀྱི་ཐུགས་ཀྱིས་བཅུད། །གཞུང་མང་ཡི་གེར་
བཀོད་པ་རྣམས། །འབད་པ་དུ་མས་ལེན་པ་ནི། །དེ་ཡི་དོད་དུ་མཁས་པས་ཤེས། །ཞེས་t

གུ་གེ་ཡོངས་འཛིན་གྱི་བཀའ་ལན། 106
གསུངས་པ་ལྟར་རོ། །དེ་ལྟར་རྒྱལ་བའི་གསུང་རབ་དགོངས་འགྲེལ་དང་བཅས་པ་ལ་ཐོས་
པ་རྒྱ་ཆེན་པོ་དང་ལྡན་ཡང་དེ་ཉམས་ལེན་གྱི་རིམ་པར་དྲིལ་མ་ཤེས་ན། ཁ་ཕྱི་བལྟས་ཀྱི་
བཤད་ཡམས་ཀྱིས་ཆོས་དང་གང་ཟག་ཐ་དད་དུ་སོང་བ་མང་བས་ཐོས་པའི་དོན་ཉམས་ལེན་
དུ་ཁྱེར་ཤེས་པ་ཞིག་དགོས། དེ་ལ་ཡང་དག་པར་རྫོགས་པའི་སངས་རྒྱས་ནས་བཟུངས་
ཏེ་དམ་པ་བར་མ་ཆད་པ་ལས་བརྒྱུད་པའི་དགེ་བའི་བཤེས་གཉེན་ཞིག་མཉེས་པ་གསུམ་གྱིས་
སྒོ་ནས་མཉེས་པར་བྱས་ཏེ་དགེ་བའི་བཤེས་གཉེན་དེས་ཀྱང་སློབ་མས་སྔར་ཐོས་བསམ་གྱིས་
གཏན་ལ་ཕབ་པའི་བཀའ་དང་དགོངས་འགྲེལ་གྱིས་བསྟན་བཅོས་མཐའ་དག་གི་དོན་སྒྲུབ་
པ་སྙིང་པོར་བྱེད་པའི་ཚེ། དོར་རྒྱུ་ཚིག་གཅིག་ཀྱང་མེད་པར་འགའ་ཞིག་རང་འཚང་རྒྱ་
བའི་ཐབས་དང་། འགའ་ཞིག་གཞན་རྗེས་སུ་འཛིན་པའི་ཐབས་སུ་གོ་ནས། བཀའ་དང་
དགོངས་འགྲེལ་གྱི་གསུང་རབ་ཐམས་ཅད་གང་ཟག་གཅིག་སངས་རྒྱ་བའི་ཆ་རྐྱེན་དུ་གྲུ་བཞི་
ལྷམ་གྱིས་འཁྱེར་བའི་མན་ངག །རྗེ་རྒྱལ་བ་གཉིས་པ་ཙོང་ཁ་པ་ཆེན་པོས་མཛད་པའི་ལམ་
རིམ་ཆེ་ཆུང་ལ་སོགས་པའི་གསུང་རབ་འདི་དག་ནི་གྲུབ་མཐའ་གོང་འོག་གི་བསྟན་པ་ཕྱོགས་
རེ་བ་ཙམ་ལ་ཞེན་ནས་ཉེ་ཚེ་བའི་བླང་དོར་ཙམ་ལ་འཇུགཔ་མ་ཡིན་པར། བསྟན་པ་ཐམས་
ཅད་འགལ་མེད་དུ་རྟོགས་པ་ལ་སོགས་པའི་ཆེ་བ་བཞི་དང་ལྡན་པ། རྒྱ་བོད་ཀྱི་མཁས་གྲུབ་
ཐམས་ཅད་ཀྱི་ཐུགས་ཀྱིས་ཉིང་ཁུ་ལྟ་བུ་ཡིན་པས་། འདི་དག་གི་དགོངས་དོན་སློབ་མ་ལ་
ཞིབ་ཏུ་བཤད། སློབ་མ་དེས་ཀྱང་དགེ་བའི་བཤེས་གཉེན་གྱིས་ཇི་ལྟར་གདམས་པ་ལྟར་ཉམས་
སུ་བླངས་ན་ཐོས་པ་ཇི་ལྟར་མང་བ་ཙམ་ཞིག་གིས་ཐོས་བྱང་གི་ཤེས་རབ་མང་བ་དང༌། དེ་
ཇི་ལྟར་མང་བ་ཙམ་ཞིག་གིས་བསམ་བྱུང་གི་ཤེས་རབ་མང་བ་དང་། དེ་ཇི་ལྟར་མང་བ་
ཙམ་གྱིས་སྒོམ་པའི་ཉམས་སུ་ལེན་རྒྱུ་མང་བ་དང་། དེ་མང་བ་ཙམ་གྱིས་སྐྱོན་འགོག་པ་
t

གུ་གེ་ཡོངས་འཛིན་གྱི་བཀའ་ལན། 
107
དང༌། ཡོན་ཏན་སྒྲུབ་པ་མང་བ་ཞིག་འབྱུང་བ་ཡིན་ཏེ། སློབ་དཔོན་དཔའ་བོས། །ཐོས་
ཉུང་དམུས་ལོངས་སྒོམས་པའི་ཚུལ་མི་ཤེས། །དེ་མེད་དེ་གོ་ཅི་ཞིག་སེམས་པར་བྱ། །དེ་
བས་ཐོས་ལ་བརྩོན་བྱ་དེའི་རྒྱུ་ཡང་། །བསམ་ཞིང་སྒོམ་པའི་ཤེས་རབ་ཡངས་པ་འབྱུང་།
ཞེས་གསུངས། དེ་ལྟར་གཞུང་ལུགས་ཆེན་པོ་རྣམས་ལ་ཐོས་བསམ་བྱེད་པའི་བློའི་མཐུ་
མེད་པའམ། བློ་གྲོས་དང་ལྡན་ཡང་། སྙིགས་དུས་ཀྱི་སྐྱེ་བོའི་ཚེ་ལ་ལོངས་མེད་པས་གཞུང་
ལུགས་རྒྱ་ཆེན་པོ་ལ་ཐོས་བསམ་གྱིས་འཇུག་པ་མི་སྤྲོ་ན་ཡང་ལས་དང་པོའི་གནས་སྐབས་
ནས་སངས་རྒྱས་ཀྱི་སའི་བར་གྱིས་ལམ་གྱི་ལུས་ཡོངས་སུ་རྫོགས་པར་སྟོན་པའི་བླ་མའི་མན་
ངག་ཞིག་ལ་ཐོས་བསམ་ངེས་པར་བྱ་དགོས་ཤིང་། དེ་ཡང་སྔར་བཤད་པའི་ལམ་རིམ་ཆེ་
ཆུང་གཉིས་སམ། དེ་ཡང་ཚིག་གི་ཚེ་མང་བས་བློར་ཆུད་པར་མ་ནུས་ན་མ་མཐའ་ལམ་
རིམ་བདེ་ལམ་ཙམ་ཞིག་བློར་བཟུང་ནས་བཤེས་གཉེན་དམ་པའི་དྲུང་ནས་མྱོང་ཁྲིད་ཐོབ་
པ་ཞིག་བྱས་ཏེ་དེ་དོན་རྩེ་གཅིག་ཏུ་བསྒྲུབ་པ་ལ་བརྩོན་པ་དྲག་པོ་བརྟེན་ན་མན་ངག་དེར་གསུང་
རབ་དགོངས་འགྲེལ་དང་བཅས་པ་མཐའ་དག་གི་དོན་འདུས་པས་ན། བླ་མའི་མན་ངག་
ཉམས་སུ་བླངས་པ་དེ་ལ་བརྟེན་ནས་སླར་བློའི་མཐུ་ཆེར་འགྲོ་བ་ཆོས་ཉིད་ཡིན་པས་མན་ངག་
དེ་ཉིད་ཀྱི་དོན་ཕར་སྤྲོ་ན་གསུང་རབ་དགོངས་འགྲེལ་དང་བཅས་པ་མཐའ་དག་གི་དོན་ལ་
ཁྱབ་ཅིང་། ཚུར་བསྡུས་ན་ཡང་རང་གི་ཉམས་སུ་བླང་བྱའི་མན་ངག་ཚིག་ཉུང་ངུ་དེར་འདུས་
པས། དེ་ལྟ་བུའི་ཚུལ་ལ་ངེས་པ་རྙེད་ན། རྒྱལ་བའི་བསྟན་པ་སྤྱི་ལ་གོ་བ་ཆགས་པ་ཞེས་
བྱ་བའི་གྲངས་སུ་འགྲོ་བ་ཡིན། དེ་ལྟར་བཤེས་གཉེན་བསྟེན་ཚུལ་ནས་བཟུང་ཏེ་ཞི་ལྷག་
གི་བར་གྱིས་དམིགས་རིམ་མཐའ་དག་ལ་དཔྱད་སྒོམ་དགོས་པ་ལ་དཔྱད་སྒོམ། འཇོག་
སྒོམ་དགོས་པ་ལ་འཇོག་སྒོམ་གྱི་སྒོ་ནས་ཉམས་སུ་བླངས་པས་དམིགས་རིམ་མཐའ་དག་

གུ་གེ་ཡོངས་འཛིན་གྱི་བཀའ་ལན། 
108
དང་། ཁྱད་པར་བྱང་ཆུབ་ཀྱི་སེམས་རིན་པོ་ཆེ་དང་། དེས་རྩིས་ཟིན་པའི་ཕྱིན་དྲུག་གིས་
བསྡུས་པའི་རྒྱལ་སྲས་ཀྱིས་སྤྱོད་པ་སྤྱི་དང་། ཁྱད་པར་ཕར་ཕྱིན་མཐའ་མ་གཉིས་ཀྱི་ཉམས་
ལེན་ལ་ཡིད་འགྱུར་གྱིས་མྱོང་བ་ཐོན་པ་ཞིག་བྱུང་ན། །ཐེག་པ་ཐུན་མོང་བའི་ལམ་ལ་བློ་
སྦྱོང་བའི་ཚད་དུ་འཇོག་པ་ཡིན། ལུང་རྒྱུན་མ་ཐོབ་པར་ཉམས་སུ་བླངས་པ་ལ་ཉེས་དམིགས་
ཡོད་དང་མེད་ཟེར་བ་ལ། ཉམས་ལེན་གྱིས་གནས་སྟོན་པའི་གསུང་རབ་ཇི་འདྲ་ཞིག་ཡིན་
ཀྱང་། སངས་རྒྱས་ནས་བཟུང་ཏེ་དམ་པ་བར་མ་ཆད་དུ་བརྒྱུད་པའི་དགེ་བའི་བཤེས་གཉེན་
ཞིག་ལས་ལུང་ངེས་པར་ཐོབ་དགོས་ཤིང་། ལུང་ཉན་པའི་ཚེ་ཆོས་དེའི་དོན་མཐའ་དག་
གོ་ན་ཁྲིད་ཀྱིས་གོ་ཡང་ཆོག་མོད་ཀྱང་། དེང་སང་གི་དུས་སུ་གང་ཟག་དེ་ལྟ་བུ་ཤིན་ཏུ་དཀོན་
པས་ཀླགས་ལུང་ཐོབ་པ་ཙམ་ཞིག་གི་མི་ཆོག་པར་བསྒྲུབ་པ་སྙིང་པོར་བྱ་རྒྱུའི་མན་ངག་དེའི་
ཁྲིད་ངེས་པར་ཐོབ་དགོས། ཁྲིད་ཀྱང་ལན་གཅིག་ཉན་པའི་རྒྱུན་ཐོབ་པ་ཙམ་གྱིས་མི་ཆོག་
པར་ཁྲིད་ཐོབ་པའི་རྗེས་སུ་དམིགས་རྣམ་སྐྱོང་བ་ལ་འབད། སླར་ཡང་ཁྲིད་ཡང་དང་ཡང་
དུ་ཉན་དགོས་ཏེ་དེ་ལ་དགོངས་ནས་བཀའ་གདམས་གོང་མའི་གསུང་གྲོས་ལས་འཆད་ཤེས་
པ་ཞིག་གི་ཉན་ཤེས་པ་ཞིག་ལ་བཤད་ན་ཆོས་གྲའི་བློའི་ཁུལ་འདྲ་བ་ལྐོག་ཏུ་བསམ་པ་ལ་མི་
འོང་ཞེས་གསུངས། ལྕགསང་སྔགས་རྡོ་རྗེ་ཐེག་པར་ཐོག་མར་སྨིན་བྱེད་ཀྱི་དབང་མ་ཐོབ་
པར་འཆད་ཉན་བྱ་མི་རུང་བར་གསུངས་ན། དེས་ན་སྦྱངས་གཞི་སྦྱོང་བྱེད་དབང་བཞིའི་
གོ་རིམ་ཅུང་ཟད་མ་ཤེས་པར་དབང་ལན་གཅིག་ཐོབ་ཀྱང་བརྡ་དོན་མི་འཕྲོད་འདུག་པ། དེས་
ན་རྒྱལ་བ་ཙོང་ཁ་པ་ཆེན་པོས་མཛད་པའི་རྡོ་རྗེ་འཆང་ཆེན་པོའི་ལམ་གྱིས་རིམ་པ་གསང་
བ་ཀུན་གྱི་གནད་རྣམ་པར་ཕྱེ་བ་ལྟ་བུ་མཁས་གྲུབ་གོང་མའི་གསུང་ལ་གོ་བ་ཅུང་ཟད་རྙེད་
པར་བྱས། དེ་ནས་བླ་མ་དམ་པའི་དྲུང་དུ་དབང་དང་རིམ་གཉིས་སོགས་རང་བློས་གང་

གུ་གེ་ཡོངས་འཛིན་གྱི་བཀའ་ལནཾ།
109
ནུས་འབད་དེ་ཞུ་ཁུལ་བགྱིས་ན་དགེ་སྐྱོན་ཇི་ལྟར་ཡོད་གསུངས་དུ་གསོལ། ཟེར་བ་ལ། སྤྱིར་
བཏང་དུ་སོ་ཐར་དང་རྡོ་རྗེ་ཐེག་པ་གཉིས་ལ་སྡོམ་པ་མ་ཐོབ་གོང་དུ་བསླབ་བྱ་ལ་བལྟ་བ་དང་།
རིམ་གཉིས་ཀྱིས་མན་ངག་ཉན་པ་སོགས་མི་རུང་ཞིང་དབང་གི་ཁོངས་སུ་ལམ་རིམ་པ་གཉིས་
ཀྱི་གནད་མཐའ་དག་འདུས་པས་ན། དབང་མ་ཐོབ་གོང་དུ་དབང་དོན་གྱི་དཔེ་ལ་ཐོས་བསམ་
བྱེད་མི་རུང་བ་མེད། འོན་ཀྱང་འགྲེལ་ཆེན་དྲི་མེད་འོད་ལས། སྔར་འགྲོ་མ་མྱོང་བའི་
ལམ་ཐག་རིང་དུ་འགྲོ་བའི་ཚེ་ལམ་གྱིས་གནས་ཚུལ་མཐའ་དག་ཆ་རྒྱུས་ཡོད་པ་ཞིག་དགོས་
ཀྱིས་ཐམ་ཐོམ་དུ་ཕྱིན་ན་དོན་མི་འགྲུབ་པ་དཔེ་མཛད་ན། དབང་དང་རིམ་གཉིས་ཀྱི་མན་
ངག་རྣམས་མངོན་དུ་ཤེས་པར་མ་བྱས་ན་དབང་རྣམ་དག་མི་ཐོབ་པ་དང་། རིམ་པ་གཉིས་
ཀྱི་ལམ་ལ་འབད་པའང་དོན་མེད་དུ་འགྱུར་བར་གསུངས་པས། སྔར་བཤད་པ་ལྟར་གྱི་
ཐེག་པ་ཐུན་མོང་བའི་ལམ་ལ་བློ་ལེགས་པར་སྦྱངས་པའི་རྗེས་སུ་མཚན་ཉིད་དང་ལྡན་པའི་
རྡོ་རྗེ་སློབ་དཔོན་གྱི་དྲུང་ནས་དབང་གི་སྟ་གོན་རྣམ་པར་དག་པ་ཞིག་ནོས་དགོས། དེའི་ཚེ་
སློབ་དཔོན་གྱིས་ཀུན་སློང་བཅོས་ཤིང་ནང་དབང་བསྐུར་བ་ནས་རྨི་ལམ་འཛིན་པར་གདམས་
པའི་བར་དམ་པའི་ཕྱག་བཞེས་བཞིན་བསྐུར་ན་སྔགས་སྡོམ་ཐོབ་ཟིན་ཅིང་མཚམས་དེར་
བླ་མ་ལྔ་བཅུ་པ་ཉན་དགོས་པར་བཤད་པའང་ཡོད་པས་ན་སྟ་གོན་གྲུབ་ཕྲལ་ནས་བཟུང་དབང་
དངོས་གཞིའི་སྐབས་ཀྱི་དཀྱིལ་འཁོར་དུ་འཇུག་པ་དང་། ཞུགས་པ་ལ་དབང་བསྐུར་བའི་
ཚུལ་དང་པོ་ལ་ཡང་གདོང་གཡོགས་དང་བཅས་ཏེ་འཇུག་པ་དང་། དཀྱིལ་འཁོར་མཐོང་
བའི་བདག་ཉིད་ཅན་དུ་འཇུག་ཚུལ། དང་པོ་ལ་ཡང་ཡོལ་བའི་ཕྱི་འཇུག་དང་ནང་འཇུག་
གཉིས་དབང་དངོས་གཞི་ལ་བུམ་དབང་། གསང་དབང། ཤེས་རབ་ཡེ་ཤེས་ཀྱི་དབང་།
ཚིག་དབང་ཏེ། དབང་བཞིའི་ངོ་བོ་དང་། གྲངས་དང་། གོ་རིམ་སོགས་དཀྱིལ་ཆོག་

གུ་གེ་ཡོངས་འཛིན་གྱི་བཀའ་ལན། 110
ཚད་ལྡན་གྱི་དཔེ་ལ་ཐོས་བསམ་གྱིས་སྒོ་ནས་ངེས་པར་བྱས་ན། སློབ་དཔོན་གྱི་དབང་བརྡ་
སྤྲོད་སྐབས།. དཀྱིལ་འཁོར་དུ་འཇུག་པ་དང་། ཞུགས་ནས་དབང་བཞིའི་ངོ་བོ་རྒྱུད་ལ་
སྐྱེ་བ་བཅས་ལ་ཁྱད་ཆེ་ཞིང་། དཀྱིལ་ཆོག་ཀྱང་རྗེ་རྒྱལ་བ་གཉིས་པའི་ལེགས་བཤད་སྔགས་
རིམ་ཆེན་མོར་བལྟ་ཐུབ་ན་མཆོག་ཏུ་གྱུར་མོད་ཀྱང་། དེ་ཙམ་ལོང་མ་བྱུང་ན་དམ་པ་གོང་
མས་མཛད་པའི་དཀྱིལ་ཆོག་ཚིག་རི་ཉུང་བ་ཞིག་ལ་བལྟ་ཐོག་ངེས་པར་བྱེད་པ་གལ་ཆེ། དེ་
ལྟར་དབང་རྣམ་པར་དག་པ་ཐོབ་མ་ཐུག་ཏུ་རྗེ་བདག་ཉིད་ཆེན་པོས་མཛད་པའི་རྩ་ལྟུང་རྣམ་
བཤད་ཆེན་པོའམ། མཁས་གྲུབ་ཐམས་ཅད་མཁྱེན་པས་མཛད་པའི་རྩ་ལྟུང་རྣམ་བཤད་
སོགས་ལ་བརྟེན་ནས་དབང་དུས་སུ་ཇི་ལྟར་ཁས་བླངས་པ་བཞིན་རྩ་ལྟུང་བཅུ་བཞི། སྦོམ་
པོ་བརྒྱད། བཟའ་བའི་དམ་ཚིག། བསྟེན་པའི་དམ་ཚིག། བསྲུང་བའི་དམ་ཚིག་ཏེ་རིགས་
ལྔ་སྤྱི་དང་། སོ་སོའི་དམ་ཚིག་དང་སྡོམ་པ་མཐའ་དག་བསྲུང་ཚུལ་ཤེས་པར་བྱས་ཏེ། རྩ་
ལྟུང་གིས་མ་གོས་པ་ལ་སྲོག་བདོས་བྱ་དགོས་ཏེ། སྔགས་བླ་མེད་ཀྱི་སྒོར་ཞུགས་པའི་དགོས་
པ་ཚེ་ཐུང་གཅིག་ལ་སངས་རྒྱས་ཀྱི་གོ་འཕངས་ཐོབ་པར་བྱེད་པ་ཡིན་པ་ལ་རྩ་ལྟུང་བཅུ་བཞི་
གང་ཡང་རུང་བ་ཞིག་བྱུང་ན། སླར་བཤགས་པའི་སྒོ་ནས་ལྟུང་བ་དངོས་གཞི་དག་པར་
བྱས་ཀྱང་། ཚེ་དེ་ལས་སངས་རྒྱས་ཀྱི་གོ་འཕང་ཐོབ་པ་མི་སྲིད་པར་གསུངས་པས་སོ། ། ཡན་
ལག་གི་དམ་ཚིག་ཉམས་པའི་ཉེས་པ་རྣམས་ཀྱིས་ཀྱང་མ་གོས་པ་ལ་འབད། གལ་ཏེ་གོས་
ནའང་། དེ་མ་ཐག་རྡོར་སེམས་སྒོམ་བཟླས། བཟའ་བྱེད་མཁའ་འགྲོའི་སྦྱིན་སྲེག དམ་
ཚིག་རྡོ་རྗེའི་བཟླས་པ་སོགས་ཀྱི་སྒོ་ནས་དག་པར་བྱ་སྟེ། རྡོ་རྗེ་ཐེག་པའི་དམ་ཚིག་དང་སྡོམ་
པ་ཅི་ཤེས་ཅི་ནུས་སུ་བསྲུང་དགོས་ཏེ། དམ་ཚིག་ལྔ་པ་ལས། །གལ་ཏེ་ལྟུང་བ་མེད་གྱུར་
ན། །སྐྱེ་བ་བཅུ་དྲུག་དག་ནས་འགྲུབ། ཞེས་དབང་རྣམ་དག་ཐོབ་པའི་སྟེང་ནས་དམ་སྡོམ་

གུ་གེ་ཡོངས་འཛིན་གྱི་བཀའ་ལན། 
111
ཚུལ་བཞིན་དུ་བསྲུང་ན། ལམ་རིམ་པ་གཉིས་མ་སྒོམ་ཀྱང་སྐྱེ་བ་བཅུ་དྲུག་ཚུན་ཆད་ལ།
མཆོག་གི་དངོས་གྲུབ་ཐོབ་པར་གསུངས། དམ་ཚིག་དང་སྡོམ་པ་ལ་རྩིས་ཅི་ཡང་མི་བྱེད་ ་
པར་ལམ་རིམ་པ་གཉིས་སྒོམ་པ་སྐད་བྱས་ཀྱང་དངོས་གྲུབ་མི་ཐོབ་པར་མ་ཟད། ཤི་ནས་
ངན་སོང་དུ་སྐྱེ་བ་སོགས་ཉེས་དམིགས་མཐའ་ཡས་པ་ཞིག་གསུངས་ཏེ། མཉམ་སྦྱོར་གྱི་
རྒྱུད་ལས། ཅི་སྟེ་དམ་ཚིག་ལས་ཉམས་ན། །ཉམས་པ་བདུད་ཀྱི་བཟུང་བར་འགྱུར། །དེ་
ནས་སྡུག་བསྔལ་མྱོང་འགྱུར་ཞིང་། །ཐུར་ཏུ་བལྟས་ཏེ་དམྱང་བར་འགྲོ། །ཞེས་གསུངས་
པས་སོ། །དེ་ལྟར་དམ་ཚིག་དང་སྡོམ་པ་ལ་གནས་པ་གཞིར་བྱས་ཏེ། མགོན་པོ་ཀླུ་སྒྲུབ་
ཀྱིས། བསྐྱེད་པའི་རིམ་ལ་ལེགས་གནས་ཤིང་། །རྫོགས་པའི་རིམ་པ་འདོད་རྣམས་ལ།
ཐབས་འདི་རྫོགས་པའི་སངས་རྒྱས་ཀྱིས། ། སྐས་ཀྱི་རིམ་པ་ལྟ་བུར་གསུངས། ཞེས་ཐོག་
མར་བསྐྱེད་རིམ་ལ་བསླབ་ནས། དེ་རྗེས་སུ་རྫོགས་རིམ་སྒོམ་དགོས་པར་གསུངས་ཤིང་།
བསྐྱེད་རིམ་ལ་སློབ་ཚུལ་རྗེ་མར་པས་རིམ་ལྔ་བསྡུས་པ་གསལ་བ་ལས། བསྐྱེད་པའི་རིམ་
འདི་ལྷ་ཡི་སྐུ། །རྫོགས་པའི་སངས་རྒྱས་དཀྱིལ་འཁོར་པ། །རྣམ་པ་མངོན་དུ་བྱེད་པ་གང་།
ལེགས་པར་བསླབ་ལ་མཐར་ཕྱིན་བྱ། །ཞེས་ལྷ་ཡབ་ཡུམ་ཟུང་གཅིབ།་ལྟ་བུའི་རྣལ་འབྱོར
ལ་བསླབ་པས་མི་ཆོག་པར་རྟེན་བརྟེན་པའི་དཀྱིལ་འཁོར་ཡོངས་སུ་རྫོགས་པ་ལ་ང་རྒྱལ་དང་།
གསལ་སྣང་མཐར་ཕྱིན་པ་བྱ་དགོས་པར་གསུངས་པ་བཞིན་མཁས་གྲུབ་ཐམས་ཅད་མཁྱེན་
པས་ཀྱང་། བསྐྱེད་རིམ་རབ་ལ་རྫོགས་རིམ་རབ། བསྐྱེད་རིམ་འབྲིང་ལ་རྫོགས་རིམ་
འབྲིང་། བསྐྱེད་རིམ་ཐ་མ་ལ་རྫོགས་རིམ་གྱི་རྟོགས་པ་ཡང་ཐ་མ་ལས་མི་སྐྱེ་ཞེས་གསུངས་
པས་ན། སྔགས་ཀྱི་ལམ་དུ་ཞུགས་མ་ཐག །རྩ་རླུང་ཐིག་ལེ་སོགས་སྒོམ་པ་ལ་རིང་ཁྱད་
མ་བྱས་པར་བསྐྱེད་རིམ་ཕྲ་རགས་མཐར་ཕྱིན་ནས། དེ་རྗེས་སུ་རྫོགས་རིམ་ལ་རིམ་གྱིས་

གུ་གེ་ཡོངས་འཛིན་གྱི་བཀའ་ལན། 
112
སློབ་པའམ། དེ་ལྟར་མི་བྱེད་ནའང་ཐུན་བཞིའི་སྒོ་ནས་ཉམས་སུ་ལེན་པའི་ཚེ་བསྐྱེད་རིམ་
མཐར་མ་ཕྱིན་གྱི་བར་དུ་ཐུན་མགོར་བསྐྱེད་རིམ་རྒྱས་པ་དང༌། ཐུན་མཇུག་ཏུ་རྫོགས་རིམ་
མདོར་བསྡུས་ཞིག་བསྒོམ་པའམ། ཡང་ན་ཐུན་དང་པོ་གསུམ་ལ་བསྐྱེད་རིམ་དང་། ཐ་
མ་ལ་རྫོགས་རིམ་བསྒོམ་པ་གང་བདེ་བྱ་ཞིང་། བསྐྱེད་རིམ་མཐར་ཕྱིན་ནས་བསྐྱེད་རིམ་
ཞར་བྱུང་དང་། རྫོགས་རིམ་གཙོ་བོར་བསྒོམ་དགོས། དེ་ལྟར་བྱས་ན་རྒྱུད་སྡེའི་དགོངས་
པ་དང་མཐུན་ཤིང༌། རྒྱ་བོད་ཀྱི་མཁས་གྲུབ་ཚད་ལྡན་ཐམས་ཅད་ཀྱིས་བགྲོད་པ་གཅིག་
པའི་ལམ་ལ་ཞུགས་པ་ཡིན་པས་གདུལ་བྱ་དབང་པོ་རབ་ཀྱི་སྙིགས་དུས་ཀྱི་ཚེ་ཐུང་གཅིག་
ལ་མཆོག་གི་དངོས་གྲུབ་ངེས་པར་ཐོབ་ཅིང་། འབྲིང་གི་བར་དོ་དང་། ཐ་མས་ཀྱང་སྐྱེ་
བ་བཅུ་དྲུག་ཆུན་ཆད་ལ་མཆོག་ངེས་པར་འགྲུབ་པ་ཡིན་ཏེ། གསང་བའི་མཛོད་ལས། དབང་
བསྐུར་ཡང་དང་བགྱིས་ལྡན་ན། །སྐྱེ་དང་སྐྱེ་བར་དབང་བསྐུར་འགྱུར། །དེ་ཡི་སྐྱེ་བ་བདུན་
ལ་ནི། །མ་བསྒོམ་གྱུར་ཀྱང་དངོས་གྲུབ་བརྙེས། །གང་ལ་བསྒོམ་པ་དང་ལྡན་ཞིང་། །གལ་
ཏེ་དམ་ཚིག་སྡོམ་ལ་གནས། ། ཚེ་འདིར་ལས་དབང་གིས་མི་འགྲུབ། སྐྱེ་བ་གཞན་དུ་འགྲུབ་
པར་འགྱུར། ཞེས་གསུངས་པས་སོ། ༈གཞན་ཡང་བདག་བློ་རྨོངས་པའི་ལོག་ཏོག་ཐེ་
ཚོམ་བསལ་ཕྱིར་དུ་ཐེག་པ་ཆེ་ཆུང་གི་དམ་པའི་ཆོས་ལ་ཉམས་ལེནའདི་ལྟ་བུའི་སྒོ་ནས་བྱ་
དགོས་སོ་ཞེས་གསུང་གི་བདུད་རྩི་ཞིག་ཐུགས་བརྩེ་བ་ཆེན་པོས་སྩོལ་གནང་ཡོད་པ་མཁྱེན་
མཁྱེན། ཟེར་བ་ལ། སྔར་བཤད་པ་བཞིན་ཚིག་ཙམ་དུ་མ་ལུས་པར་ཉམས་སུ་བླང་ན་
མདོ་སྔགས་ཀྱིས་ལམ་ཚང་ལ་མ་ནོར་བ་ཡོངས་སུ་རྫོགས་པ་ཉམས་སུ་བླངས་པར་འགྲོ་བས་
དེ་ལས་ལྷག་པའི་ཞལ་གདམས་ཟུར་པ་མེད་དགོས་མོད། འོན་ཀྱང་གོང་དུ་བཤད་པ་དེ་རྣམས་
ཀྱི་དོན་ཚིགས་སུ་བཅད་པའི་སྒོ་ནས་བརྗོད་ན། །དོན་གཉིས་འབྲས་བུའི་འབྱུང་གནས། བཤེས་

གུ་གེ་ཡོངས་འཛིན་གྱི་བཀའ་མན། 
113
གཉེན་གངས་རི་ཡིན་པས། །མོས་གུས་ཉི་མས་ཞུ་བས། །བྱིན་རླབས་ཆུ་རྒྱུན་འཐུང་ཞིག
དལ་འབྱོར་གཟིངས་ལ་བརྟེན་ན། །སྲིད་གཞིའི་མཚོ་ལས་གྲོལ་བས། །རྙེད་དཀའ་དོན་
ཆེ་བསམ་ལ། ། མི་ལུས་སྙིང་པོ་ལོང་ཞིག །འཆི་དུས་ཇི་འགྱུར་བསམ་ན། །ཚེ་འདིའི་
སྣང་ཞེན་ལྡོག་པས། །ནམ་འཆི་ངེས་མེ་སོམས་ལ། །མྱུར་དུ་སྒྲུབ་པ་བགྱིས་ཤིག །ཤི་
ནས་ངན་འགྲོར་ལྷུང་ཚེ། །སྡུག་བསྔལ་བཟོད་གླགས་མེད་པས། །བསླུ་མེད་དཀོན་མཆོག་
གསུམ་ལ། ། སྙིང་ནས་སྐྱབས་འགྲོ་མཛོད་ཅིག །དཀར་ནག་ལས་ཀྱི་འབྲས་བུ། །བདེ་
སྡུག་ངེས་པར་འབྱིན་པས། ། ཕྲ་ཞིང་ཞིབ་པའི་ལས་ལ། །བླང་དོར་མ་ནོར་མཛོད་ཅིག
དེ་ལྟར་མི་དགེ་སྤངས་པས། །འབྲས་བུ་ལྷ་མིའི་བདེ་བ། །ཐོབ་ཀྱང་ཡིད་བརྟན་མེད་དོ།
སྲིད་ལ་སྐྱོ་ཤས་བསྒོམ་ཤིག །ངེས་འབྱུང་ཡུ་བས་བཏེག་པའི། །བསླབ་གསུམ་རིན་ཆེན་
གདུགས་དཀར། །མྱང་འདས་ནོར་བུས་མཚན་པ། ། སྲིད་རྩེའི་མཐའ་རུ་བསྒྲེངས་ཤིག
དེ་ལྟར་རང་ཉིད་སྲིད་མཚོར། །འཁྱམས་པའི་ཉམས་ལ་དཔགས་ཏེ། །མཁའ་ཁྱབ་སེམས་
ཅན་ཀུན་ལ། །བྱམས་དང་སྙིང་རྗེ་བསྒོམ་ཤིག །ཕུང་ཁྲོལ་ཀུན་གྱི་རྩ་བ། །རང་ཉིད་
གཅེས་འཛིན་ཡིན་པས། །འདི་ལ་དགྲ་རུ་བལྟས་ལ། །འབད་པ་དུ་མས་སྤོངས་ཤིག །བདག་
མེད་བདག་ཏུ་བལྟ་བའི། །གྲོགས་ངན་འདི་ལ་བརྟེན་ནས། །མི་འདོད་སྡུག་བསྔལ་སྣ་དགུ
འདྲེན་ཆུལ་ཤེས་པར་མཛོད་ཅིག །བརྟགས་ན་ལུས་སེམས་སྟེང་དུ། །བདག་ཏུ་བཟུང་
རྒྱུ་མེད་པས། །དེ་ལ་གཅེས་སྤྲས་བྱེད་པ། །འཁྲུལ་པར་གོ་བར་མཛོད་ཅིག ། སྐྱེ་བར་
དྲིན་གྱིས་བསྐྱངས་པའི། །འགྲོ་ལ་ཕན་པ་བསྒྲུབ་ན། །ལེགས་ཚོགས་ངང་གི་འབྱུང་བས།
གཞན་ཕན་ལས་ལ་འབུངས་ཤིག །མ་གྱུར་འགྲོ་བས་སྔོན་ཆད། །དྲིན་གྱིས་བསྐྱངས་པར་
མ་ཟད། །ད་དུང་སངས་རྒྱས་འགྲོ་ལ། །བརྟེན་ནས་འགྲུབ་པར་འགྱུར་བས། །རྫོགས་

གུ་གེ་ཡོངས་འཛིན་གྱི་བཀའ་ལན། 114
སངས་རྒྱས་དང་འགྲོ་འདི། །བཀའ་དྲིན་ཆེ་ཆུང་མཉམ་པས། །སངས་རྒྱས་ལ་གུས་བཞིན་
དུ། །འགྲོ་ལ་གུས་པར་མཛོད་ཅིག །དེ་ལྟར་བདག་གཞན་བརྗེ་བའི། །རིན་ཆེན་སེམས་
མཆོག་བསྐྱེད་ནས། ། བློ་སྦྱོངས་དམ་ཚིག་བསླབ་བྱ། །ཉམས་པ་མེད་པར་མཛོད་ཅིག །ཐུན་
མོང་ལམ་གྱི་རིམ་པས། །རྒྱུད་སྦྱངས་སྔོན་དུ་བཏང་ཏེ། །ཚད་ལྡན་སློབ་དཔོན་དྲུང་ནས།
དབང་བཞི་ཡང་དག་ནོས་ཤིག །དབང་དུས་ཁས་བླངས་དམ་ཚིག །སྡོམ་པ་ལམ་གྱིས་
རྩ་བར། །ཤེས་ནས་འབད་པ་དུ་མས། །སྲོག་ལས་གཅེས་པར་སྲུངས་ཤིག །སྐྱེ་འཆི་
བར་དོའི་ལྕགས་ཁམས། ། སྐུ་གསུམ་གསེར་དུ་བསྒྱུར་བ། །གསེར་འགྱུར་རྩི་ཡི་བསྐྱེད་
རིམ། །ཕྲ་རགས་མཐར་ཕྱིན་མཛོད་ཅིག ། ལུས་དབེན་སྐུ་ཡི་རྡོ་རྗེའི། །མཉམ་བཞག་
ཏིང་འཛིན་བསྐྱངས་ནས། །ཕྱི་རོལ་ཡུལ་གྱི་སྣང་བ། ། ལྷ་དང་ལྷ་མོར་བསྒོམ་ཤིག །ལྷུན་
གྲུབ་རྡོ་རྗེའི་བཟླས་པས། །ཉི་ཟླའི་བགྲོད་པ་བཅོམ་ཏེ། ། དྲི་བཞོན་གཞོམ་མེད་ཐིག་ལེར།
སྡུད་པའི་སྲོག་རྩོལ་བསྒོམ་ཤིག །རང་བཞིན་བརྒྱད་ཅུའི་ཀུན་རྟོག། མི་ཤིག་ཐིག་ལེར་
ཐིམ་པས། ། སྣང་བ་གསུམ་དང་དཔེ་ཡི། །འོད་གསལ་མཐར་ཕྱིན་མཛོད་ཅིག །དེ་ལས་
ཤིན་ཏུཕྲོ་བའི། །རླུང་སེམས་ངོ་བོ་དབྱེར་མེད། །མཚན་དཔེས་རྒྱན་པས་མ་དག །སྒྱུ
མའི་སྐུ་རུ་ལོངས་ཤིག །ཕར་ཕྱིན་ཐེག་པའི་ས་བཅུ། །མན་ཆད་བསོད་ནམས་ཚོགས་
ཀྱི། །དོད་ཐུབ་སྒྱུ་མའི་སྐུ་དེ། །འོད་གསལ་ངང་དུ་སྦྱོངས་ཤིག །མངོན་པར་བྱང་ཆུབ་
རིམ་པའི། །དེ་ལྟར་ལམ་གྱི་རྩ་བ། བཤེས་གཉེན་བསྟེན་ཚུལ་ནས་བཟུང་། །ཟུང་འཇུག་
བར་གྱིས་ལམ་རིམ། །འདི་རུ་མ་ཚང་མེད་དོ། །འདིར་འབད་དགེ་བའི་དཔག་བསམ།
ལྗོན་པ་རབ་ཏུ་རྒྱས་པའི། །འབྲས་བུར་འགྲོ་ཀུན་སྤྱོད་པའི། ། སྐལ་བཟང་ཐོབ་པར་གྱུར་
ཅིག མངྒ་ལཾ།། ཅེས་པ་འདི་ཡང་སྤྲུལ་པའི་སྐྱེས་མཆོག་འབའ་ར་བ་ནམ་མཁའ་རྒྱལ་

གུ་གེ་ཡོངས་འཛིན་གྱི་བཀའ་ལན། 
115
མཚན་གྱིས་སྤྲུལ་སྐུའི་ཅུང་པོ་ཨ་ལིའི་མིང་ཅན་གྱིས་བསྐུལ་བ་ལྟར་མིང་དུ་ཐོས་པའི་བཙུན་
པ་གདོང་དྲུག་གྲུབ་པའི་རྡོ་རྗེས་བྲིས་པའོ། །བློ་བག་ཡོད་བཟང་པོའི་ས་སྲུངས་སྟེང་། ། ཡིད་
ཐུབ་བསྟན་དབྱིངས་ལ་མཉམ་བཞག་ཅིང་། །བདག་འཛིན་མེད་ཀྱི་མཚོན་བརྒྱ་འབར་བ་
ཅན། །རྗེ་འཆི་མེད་དབང་པོར་གསོལ་བ་འདེབས། །རྟེན་དལ་འབྱོར་མི་ལུས་ལེགས་
ཐོབ་ཅིང་། །ལམ་བསླབ་གསུམ་གནད་འགག་ཤེས་དུས་འདིར། །སེམས་བག་མེད་དབང་
དུ་མ་སོང་བར། །ཆེས་ཚུལ་བཞིན་སྒྲུབ་པར་བྱིན་གྱིས་རློབས། །ཡོངས་དུས་གསུམ་རྒྱལ་
བའི་ཐུགས་ཀྱི་བཅུད། ། རྗེ་འཇམ་མགོན་སྙན་བརྒྱུད་གདམས་པ་རྣམས། །དུས་ཉིན་མཚན་
ཀུན་ཏུ་ཉམས་བླངས་པས། །དཔལ་ཟུང་འཇུག་རིང་མིན་མྱུར་ཐོབ་ཤོག །ཅེས་པ་འདི་
ཡང་རང་གི་སློབ་མ་ཞིག་གི་བློ་ངོ་དང་བསྟུན་ནས་ཤཱཀྱའི་དགེ་སློང་བསྟན་འཛིན་མིང་ཅན་
གྱི་སྦྱར་བའོ།། མངྒ་ལཾ། །།
པཎ་ཆེན་བློ་བཟང་ཆོས་རྒྱན་གྱི་གསུང་ལས།
།ལྷན་ཅིག་སྐྱེས་སྦྱོར་གའུ་མ།
།ལྔ་ལྡན་རོ་སྙོམས་ཡི་གེ་བཞི།
། ཞི་བྱེད་གཅོད་ཡུལ་རྫོགས་ཆེན་དང༌།
།དབུ་མའི་ལྟ་ཁྲིད་ལ་སོགས་པ།
།སོ་སོར་མིང་འདོགས་མང་ན་ཡང་།
།ངེས་དོན་ལུང་རིགས་ལ་མཁས་ཤིང་།
།ཉམས་མྱོང་ཅན་གྱི་རྣལ་འབྱོར་པས།
།དཔྱད་ན་དགོངས་པ་གཅིག་ཏུ་འབབ། ཅེས་སོ།།

116
༄༅། །གཞུང་ཆེན་བཀའ་གནས་ལས་བརྩམས་པའི་དྲི་བ་དང་ལན་གྱི་རིམ་
པ་ཕྱོགས་གཅིག་ཏུ་བསྡེབས་པའི་མཛད་པ་པོ་རྗེ་འཇིགས་མེད་རིགས་པའི་
བློ་གྲོས་ཀྱི་མཛད་རྣམ་མདོར་
བསྡུས་བཞུགས་སོ།
༄༅། །མཁས་པའི་དབང་པོ་རྗེ་འཇིགས་མེད་རིགས་པའི་བློ་གྲོས་སམ་ཡོངས་གྲགས་
སུ་ཚེ་ཏན་ཞབས་དྲུང་དུ་ཞུ་བ་དེ་ཉིད་ཡབ་གཡང་ཙེའམ་བློ་བཟང་བཀྲིས་དང་ཡུམ་ལྷ་མོ་
ཐར་གཉིས་ཀྱི་སྲས་སུ་རྒྱ་ནག་གི་མཁར་མོ་ཆེ་ཡ་རྫི་ཞེས་བྱ་བར་རབ་ཚེས་ཐུན་མོང་ལྕགས་
ཁྱི་ལོར་(སྤྱི་ལོ་ ༡༩༡༠ ) སྐུ་འཁྲུངས། རྗེ་ཞྭ་དམར་པཎྜི་ཏ་དགེ་འདུན་བསྟན་འཛིན་
རྒྱ་མཚོས་རྗེ་འཇིགས་མེད་རིགས་པའི་བློ་གྲོས་ཚེ་ཏན་ཞབས་དྲུང་སྐུ་གོང་མའི་ཡང་སྲིད་
དུ་ངོས་འཛིན་གནང་། དགུང་ལོ་བདུན་ལོན་པའི་དུས་སུ་མཐུ་བ་དགོན་པའི་མཚམས་ཁང་
བསམ་གཏན་ཕོ་བྲང་དུ་རྗེ་གསེར་རིའི་མ་ཎི་པཎྜི་ཏ་སྐུ་ཕྲེང་ལྔ་པ་དགེ་འདུན་བསྟན་འཛིན་
རྒྱལ་མཚན་དཔལ་བཟང་པོས་ཆེད་དུ་གདན་ཞུས་བགྱིས་པའི་མདུན་ནས་བདག་དང་བདག་
གི་ཕུ་བོ་རྒྱལ་མཚན་གཉིས་ལ་དགེ་བསྙེན་དང་། བར་མ་མ་རབ་བྱུང་། དགེ་ཚུལ་གྱི་སྡོམ་
པ་སྩལ་ཏེ་དགེ་འདུན་བཤད་སྒྲུབ་རྒྱ་མཚོ་ཞེས་མིང་འདོགས་མཛད། ཀློག་གི་སློབ་དཔོན་
ནི་རྗེ་འདིའི་ཁུ་བོ་དམ་པ་སྙན་བརྒྱུད་རྒྱ་མཚོའི་མངའ་བདག་མེ་ཏོག་བཅུད་ལེན་གྱི་དཀའ་
སྤྱད་མཛད་ནས་རྗེ་བཙུན་མི་ལ་རས་པ་དང་ཚུལ་མཚུངས་པའི་དཀའ་ཐུབ་ཆེན་པོ་རྗེ་ངག་
དབང་ཆོས་འཛིན་དཔལ་བཟང་པོ་ཡིན། གང་གི་མདུན་ནས་རྭ་བསྡུས་གྲྭའི་ཁ་དོག་དཀར་
དམར་དང་རྟགས་བསལ་གྱི་འགྲོ་ལུགས་སོགས་དཔེ་ཁྲིད་ཞུས། དགུང་ལོ་བཅུ་བཞིའི་སྐབས་
མཐུ་དགོན་གྱིས་རྗེ་འཇིགས་མེད་དམ་ཆོས་རྒྱ་མཚོ་དཔལ་བཟང་པོའི་དྲུང་དུ་རྗེ་འདི་པ་བསྐྱལ་

117
ཏེ་མཛོད་པ་ཆོས་རྗེ་ནས་ཁོང་ཡབ་སྲས་ལ་ཆོས་འབྲེལ་གསེར་གྱི་ཐག་པ་དང་། དམ་ཚིག་
ཤེལ་གྱི་སྒོང་ཞེས་པའི་ཁ་དཔེ་དང་བཅས་སློབ་གཉེར་ཐར་ཕྱིན་པ་ཞིག་འོང་བའི་སྐྱབས་འཇུག་
དང་རྗེས་སུ་འཛིན་པར་ཞུས་པ་ལ་ཞལ་བཞེས་ཡིད་ཚིམ་པ་གནང་། རྗེ་འདི་པ་དགེ་བའི་
བཤེས་གཉེན་འདིའི་མདུན་དུ་བསྐྱལ་རྩིས་ཤེས་པ་ན་དེ་དང་མཉམ་དུ་དགའ་སྤྲོ་ཚད་མེད་
སྐྱེས་ནས་ཟླ་བ་དང་ཉིན་ཞག་རྩི་དགོས་ཀྱི་བྲེལ་བ་བྱུང་། རྗེ་འདིས་བླ་མ་འདིའི་མདུན་ནས་
མདོ་སྔགས་རིག་གནས་དང་བཅས་པར་གསན་བསམ་གྱི་ཕ་རོལ་ཏུ་སོན་ཏེ་མཁས་པའི་བགྱི
བ་རྣམ་གསུམ་གྱི་ཐོག་ནས་སློབ་མའི་ཁམས་དབང་བསམ་པ་ལ་གཟིགས་ནས་འགྲོ་དོན་ཆེན་
པོ་བྱུང་བ་ཡིན། འཇིགས་མེད་རིགས་པའི་བློ་གྲོས་ནི་རྗེ་འདི་པའི་དགེ་སློང་གི་མཚན་ནོ།
ཕྱི་ལོ་ ༡༩༥༤ ལོར་པེ་ཅིང་དུ་རྗེ་འདི་པར་༧གོང་ས་༧སྐྱབས་མགོན་སྐུ་ཕྲེང་བཅུ་བཞི་
པ་ཆེན་པོ་མཆོག་དང་༧པཎ་ཆེན་རིན་པོ་ཆེ་རྣམ་གཉིས་མཇལ་ནས་གསུང་གི་བདུད་རྩིའི་
ཆ་ཤས་ཙམ་རེ་མྱངས་རྒྱུའི་རིན་བྲལ་གོ་སྐབས་བྱུང་། མཐར་རབ་རྒྱལ་ཁྲོ་བོ་ཤིང་གླང་
ལོར་(སྤྱི་ལོ་ ༡༩༨༥ ) བླ་བྲང་བཀྲིས་འཁྱིལ་དུ་གདུལ་བྱ་རྟག་འཛིན་ངོར་ངོ་མཚར་
བའི་ཁྱད་ཆོས་དུ་མ་དང་བཅས་རེ་ཞིག་དགོངས་པ་ཆོས་དབྱིངས་སུ་ཐིམ། འོན་ཀྱང་ང་
ལྟ་རྗེ་འདི་ཡི་མཆོག་སྤྲུལ་ཟླ་ཞལ་གསར་པ་གདུལ་བྱའི་དཔལ་དུ་ཤར་ཏེ་རྗེ་གོང་མ་བཞིན་
དུ་མཐོ་རིས་ཡོན་ཏན་བདུན་གྱིས་ཕྱུག་པར་གྱུར་ཏེ་བསྟན་དང་འགྲོ་བ་ཆབ་སྲིད་བཅས་པའི་
གསོས་སུ་འགྱུར་བའི་སྨོན་ཚིག་གིས་བརྒྱན་ཏེ་རྣམ་ཐར་མཚམས་སྦྱོར་རེ་ཞིག་གྲུབ་པ་ལགས་
སོ། རྗེ་འདི་པས་མཛད་པའི་གསུང་འབུམ་པོད་ལྔ་དང་བྱིན་རླབས་ཅན་གྱི་གསུང་ཐོར་བུ་
པོད་ཕྱེད་ཙམ་ལོང་པར་
པར་བཞུགས་ཡོད་པར་ཐོས། །

ཚེ་ཏན་ཞབས་དྲུང་གྱི་བཀའ་ལན། 18
༄༅། །གཞུང་ཆེན་མོའི་དཀའ་གནད་ལས་བརྩམས་པའིདྲི་བ་དང་ལན་གྱི་
རིམ་པ་རྣམས་ཕྱོགས་གཅིག་ཏུ་བསྒྲིགས་པ་བཞུགས་སོ། །
༄༅། །སངས་རྒྱས་ཆོས་དང་དགེ་འདུན་འདུས་པའི་སྤྱི། །བསྟན་འཛིན་བྱེ་བའི་གཙུག་
གི་རྒྱན་གཅིག་པུ། །རང་གཞན་གྲུབ་མཐའ་རྒྱ་མཚོའི་མཐར་སོན་པ། །ལེགས་བཞད་
གཏེར་ཆེན་དེ་ཡིས་བདག་སྐྱོངས་ཤིག །བདག་བློ་རིན་ཆེན་བཟང་པོའི་བང་མཛོད་དུ། །དཔལ་
སྟུག་གཞུང་བརྒྱའི་དགོངས་དོན་བིཌཱ་རྱས། །འགེངས་མཛད་མཁྱེན་གཏེར་བཀའ་དྲིན་གསུམ་
ལྡན་ཞབས། །ཡེ་ཤེས་སྣང་བའི་རྩེ་དགའ་འབར་བའི་དྲུང༌། །ཀུན་རྨོངས་ཕྲ་མེན་རྫས་
ཀྱིས་ཆེར་བསླད་པས། །ལེགས་བཤད་གཟུགས་བརྙན་ཤེས་རབ་མེ་ལོང་གི །གདོང་པར་
མ་འདྲེས་འཆར་བའི་སྐབས་ཕྲོགས་པའི། །གདུང་ཡུས་ཅུང་ཟད་འབུལ་ལ་དགྱེས་པས་
དགོངས། ། སྟག་ཚང་དཔལ་གྱི་ལྷ་མོའི་གདན་ས་བློ་གླིང་དགེ་ལྡན་བཀྲ་ཤིས་འཁྱིལ་གྱི་
རིགས་པ་སྨྲ་བ་བརྩོན་འགྲུས་ལགས་ལ། ཞུ་འབྲས། ཁྱེད་ནས་དབུ་མའི་གཞུང་ལ་གུས་
རྟོག་བརྩོན་པས་དཔྱད་པ་ཞིབ་འཇུག་མཛད་པ་ནི། སྲས་བཅས་རྒྱལ་བ་དགྱེས་པི་སྒོ། དམ་
པ་རྣམས་ཀྱིས་བསྔགས་པར་བྱ་བའི་གནས། ཐུབ་བསྟན་རིན་པོ་ཆེའི་མཛེས་རྒྱན་གོང་ན་
མེད་པར་གྱུར། ཕྲན་ལ་སྐྱེས་སྦྱངས་ཀྱི་ཡོན་ཏན་ཏིལ་འབྲུ་བརྒྱར་བསིལ་བའི་ཆ་གཅིག་
ཀྱང་མེད་པས་གཞུང་ཆེན་མོའི་དཀའ་གནས་ཀྱི་དྲི་བའི་ལན་ལྡོན་པ་རྔོ་མི་ཐོགས་ཀྱང་རྫུ་མེད་
པར་ཤར་ཚོད་ཐུགས་དཔྱད་ཀྱི་རྟེན་དུ་འབུལ་ན། ༼༡༽ རྣམ་བཤད་དགོངས་པ་རབ་གསལ་
ལས་རྩ་ཤེས་ཟབ་པའི་སྒོ་ནས་འཇུག་ཚུལ། རང་གིས་དབུ་མའི་དོན་གཏན་ལ་ཕབ་པ་དེ་
དབུ་མ་པ་གཞན་དང་ཐུན་མོང་མ་ཡིན་པ་དང་། རྣམ་རིག་ཙམ་དང་མཐུན་པར་བཤད་

ཚེ་ཏན་ཞབས་དྲུང་གྱི་བཀའ་ལན། 
119
དུ་མི་རུང་བ་ལ་ངེས་པ་བརྟན་པར་བྱ་ཕྱིར་ཡིན་གསུངས་པ་དང་། དེའི་སྐབས་ཀྱི་ཟབ་པའི་
དོན་བཅས་དང་། རྣམས་བཤད་དང་རང་རེའི་ཡིག་ཆར་རྩ་ཤེས་ཟབ་མོའི་ཕྱོགས་མ་གཏོགས་
རྒྱ་ཆེ་བའི་ཕྱོགས་མ་བསྟན་པ་འདྲ་མིན་གང་ལགས། ཞེས་པ་ལ། འཇུག་པས་ཆོས་ཐམས་
ཅད་བརྟེན་ནས་བཏགས་པའི་ཚུལ་གཙོ་བོར་བསྟན་པའི་སྒོ་ནས་རྩ་ཤེའི་དོན་རང་རྒྱུད་པ་
དང་རྣམ་རིག་པ་དང་ཐུན་མོང་མིན་པར་བཤད་པ་འཇུག་པ་རྩ་ཤེ་ལ་ཟབ་མོའི་སྒོ་ནས་འཇུག་
ཚུལ་དུ་བྱས་ན་རྣམ་བཤད་ཀྱི་དགོངས་པར་གནས་སམ་སྙམ་ཞིང༌། དེའི་སྐབས་ཀྱི་ཟབ་
པ་ནི་ཐལ་འགྱུར་བའི་ཐུན་མོང་མིན་པའི་ཟབ་དོན་ལས་གཞན་མེད་ཀྱང་། སྟོན་ཚུལ་ལ་
ཆོས་ཐམས་ཅད་བརྟེན་ནས་བཏགས་པར་གཙོ་བོར་བསྟན་པའི་སྒོ་ནས་ཟབ་དོན་བསྟན་པ་
འཇུག་པ་འདྲ་བ་ཚིག་གསལ་ལ་མེད་པས་ཚིག་གསལ་དབུ་མ་ལ་འཇུག་པའི་བསྟན་བཅོས་
སུ་མི་འགྱུར་བ་འདྲ། རྩ་ཤེར་རྒྱ་ཆེ་བའི་ལམ་གྱི་རིམ་པ་རྒྱས་པར་བསྟན་མ་བསྟན་སྒོ་བློའི་
ཡིག་ཆ་མི་མཐུན་ཡང་སོ་སོའི་ཤེས་བྱེད་རྣམས་སྒོ་མང་ཡིག་ཆ་དང་། རྟ་དབྱངས་ཟུར་
མཆན་དུ་གསལ་བ་ལྟར་ལ། རྩ་འཇུག་གི་རྣམ་བཤད་གཉིས་ཀྱི་སྒྲས་ཟིན་སོར་བཞག་ན་
རྒྱ་ཆེ་བའི་ཐེག་ཆེན་གྱི་ཁྱད་ཆོས་མ་བསྟན་ཅེས་ཞིབ་ཆ་འདོན་དགོས་པ་ལྟ་བུར་ཡོད་པས་
དཔྱད་འཚལ། ༼༣༽ ཡང་རྣམ་བཤད་ལས། སྙིང་རྗེ་དང་པོས་བདེན་མེད་ཀྱིས་ཁྱད་
པར་དུ་མ་བྱས་པའི་སེམས་ཅན་ལ་དམིགས་གསུངས་ན། དེའི་དམིགས་ཡུལ་དུ་གྱུར་པའི་
བདེན་མེད་ཀྱི་ཁྱད་པར་དུ་མ་བྱས་པའི་སེམས་ཅན་ཡོད་མེད་འཕངས་ན་ཞིབ་ཆ་དང་། ཡིག་
ཆར་བདེན་མེད་ཀྱིས་ཁྱད་པར་དུ་བྱས་ནས་དང་བྱས་པའི་ཞེས་པ་ལ་ཁྱད་ཕྱེ་བ་དང་། བདེན་
མེད་ཀྱིས་ཁྱད་པར་དུ་མ་བྱས་པའི་སེམས་ཅན་མེད་པའི་ཕྱིར་གསུངས་པ་རྣམས་ཀྱི་དོན་
དང༌། སྤྱི་དོན་དུ་༡༢ ན་༥ དེ་གསུམ་ག་མ་ཆོད་བརྗོད་ཀྱི་ཡུལ་དུ་གྱུར་པའི་སྙིང་རྗེ་ཡིན་

ཚེ་ཏན་ཞབས་དྲུང་གྱི་བཀའ་ལན། 120
ཡང་། རྩ་བར་གསུངས་པ་ནི། ཐོག་མའི་སྙིང་རྗེ་གཙོ་བོ་ཡིན་པ་ལ་དགོངས་པའི་ཕྱིར་
གསུངས་པའི་དོན་བཅས་གང་། ཞེས་པ་ལ། སྤྱིར་ཁྱད་པར་དུ་བྱས་ཚུལ་ལ། རྒྱུད་དང་
གང་ཟག་སྒྲ་བློས་ཁྱད་བྱས་པ། །ཞེས་པ་ལྟར་སྣ་ཚོགས་ཡོད་ཀྱང་། སྤྱིར་ཆོས་དེས་ཁྱད་
པར་དུ་བྱས་པ་ཡིན་མིན་ནི་ཆོས་དེ་ཡིན་མིན་ལ་བྱེད་པ་ལྟ་བུ་ཡིག་ཆར་སྣང་བས་སེམས་
ཅན་ཡིན་ན་བདེན་མེད་ཀྱིས་ཁྱད་པར་དུ་བྱས་པས་ཁྱབ་པ་དང་། སེམས་ཅན་ལ་བདེན་
མེད་ཀྱིས་ཁྱད་པར་དུ་བྱས་ནས་སྙིང་རྗེ་གསུམ་པས་དམིགས་ཀྱང་། དེ་ལ་མི་རྟག་པས་
ཁྱད་པར་དུ་བྱས་ནས་དེས་མ་དམིགས་པ་ནི། སྔོན་དུ་སེམས་ཅན་རང་བཞིན་མེད་པ་ངེས་
ཟིན་པ་ལ་བརྟེན་ནས་གང་ཟག་དེར་རོང་བཞིན་མེད་པའི་རྣམ་པ་ཤར་ནས་སྙིང་རྗེ་དེས་སེམས་
ཅན་ལ་དམིགས་ལ། དེ་ལ་སྐབས་དེར་མི་རྟག་པའི་རྣམ་པ་ཤར་ནས་སེམས་ཅན་དེ་ལ་མ་
དམིགས་པའི་གནད་ལ་ཐུག་ཅིང་། བདེན་མེད་ཀྱིས་ཁྱད་པར་དུ་མ་བྱས་པའི་སེམས་ཅན་
ལ་དམིགས་ཞེས་པའི་སྒྲས་ཟིན་ནི་རྣམ་བཤད་ལས། ༡༥ བ་༤ སྙིང་རྗེ་དང་པོ་ལ་དེ་
འདྲ་བའི་ཁྱད་པར་གྱིས་ཁྱད་པར་དུ་བྱས་པ་མིན་པར་སེམས་ཅན་ཙམ་ཞིག་དམིགས་པར་
གསུངས་པས། ཞེས་པ་ལྟར་བྱས་ན་རུང་ངམ་སྙམ། དེས་ན་སྙིང་རྗེ་དང་པོའི་སྐབས་བདེན་
མེད་སོགས་ཀྱིས་ཁྱད་པར་དུ་མ་བྱས་པར་སེམས་ཅན་ཙམ་ཞིག་ཡུལ་དུ་བྱས་ཞེས་ཁས་བླངས་
ནས་སྒྲས་ཟིན་གཞན་ཡང་དེའི་སྟེང་དུ་བསྒྲིལ་ན་བདེའམ། ཕྲན་བུར་གོབ་རྡོབ་བེ་བ་ལས་
ཞིབ་མོ་མེད་སྟབས་དེ་ལྷག་ཞིབ་ཆ་མི་ཐོན། སྤྱི་དོན་དུ། མཆོད་བརྗོད་ཀྱི་ཡུལ་གྱི་སྙིང་
རྗེ་སྐྱེད་པ་པོ་བྱང་སེམས་ སུ་གསུངས་པ་མི་འཐད་པར་ཐལ། དེ་ལ་སྙིང་རྗེ་གསུམ་ག་ཡོད་
པའི་ཕྱིར་ཞེ་ན། མ་ཁྱབ་སྟེ། རྩ་བར་གསུངས་པའི་ཐོག་མའི་སྙིང་རྗེ་གཙོ་བོ་ཡིན་པ་ལ་
དགོངས་པའི་ཕྱིར་ཞེས་པ་ཡིན་ནམ་སྙམ་སྟེ། དེ་ལྟར་ན། གསུངས་པས། བྱས་ན་དག་

ཚེ་ཏན་ཞབས་དྲུང་གྱི་བཀའ་ལན། 
121
པར་བྱ་དགོས་སོ། །རྩ་བར་གསུངས་པ་ལའང་བྱང་ཆུབ་ཀྱི་རྩ་བར་གསུངས་པ་དང་། བྱང་
སེམས་ཀྱི་རྩ་བར་གསུངས་པ་དང་། །ཐོག་མའི་སྙིང་རྗེ་ལ་ལམ་ཞུགས་དང་། ལམ་མ་
ཞུགས་པའི་སྙིང་རྗེ་གཉིས་ཡོད་ཀྱང་། དེ་སྐྱེད་པ་པོ་ལ་བྱང་སེམས་ཡོད་པ་མི་འགལ་བ་
སོགས་དྲན་དགོས་སོ། །༼༣༽ ཡང་རྣམ་བཤད་དུ། རང་རྒྱུད་མཛེས་པར་བྱེད་པའི་
ཡོན་ཏན་དང་། གཞན་རྒྱུད་ཟིལ་གྱིས་གནོན་པའི་ཡོན་ཏན་གཉིས་སོ་སོར་གསུངས་པ་ལྟར་
ཡོན་ཏན་དེ་གཉིས་འགལ་ལམ་མི་འགལ། མི་འགལ་ན་ཞིབ་ཆ་གང་། ཞེས་པ་ལ། མི་
འགལ་ཡང་བྱེད་ལས་གཙོ་ཆེ་ཆུང་གིས་བཞག་གམ་སྙམ། ༼༤༽ ཡང་སངས་རྒྱས་སའི་
རྗེས་སུ་འགྲོ་བའི་ལམ་རྒྱུད་ལ་སྐྱེས་པ་དང༌། ལམ་གཞན་དུ་མི་འགྲོ་བར་རང་གི་ལམ་དུ་
རིགས་ངེས་པ་ཡིན་གསུངས་པས། དེ་བཞིན་གཤེགས་པའི་རིགས་སུ་སྐྱེས་པ་དང་། སྤྱིར་
ལམ་གཞན་དུ་མི་འགྲོ་བར་རང་ལམ་དུ་རིགས་ངེས་པ་གཉིས། ས་དང་པོ་ནས་གསར་དུ་
ཐོབ་པ་ཡིན་ན། ཆོགས་སྦྱོར་གྱི་སྐབས་སུ་དེ་མེད་དམ། ཡོད་ན་སྐབས་འདིར་དེ་ལྟར་
གསུངས་པའི་དོན་གང་། ཞེས་པ་ལ། ཚོགས་སྦྱོར་ནས་ཀྱང་ཉན་རང་རིགས་ཀྱི་སྒོ་ནས་
ཟིལ་གྱིས་གནོན་ཡང་ས་དང་པོར་དེ་དེའི་སྒོ་ནས་ཟིལ་གྱིས་གནོན་པ་ཁྱད་པར་བ་ཞིག་ལ་
བྱེད་དགོས་པའི་རིགས་པ་དེ་རིགས་སུ་སྐྱེས་པ་དང་རིགས་ངེས་པ་གཉིས་ལའང་སྦྱོར་དགོས་
སམ་མི་ཤེས། ༼༥༽ ཡིག་ཆར་ས་དང་པོ་བ་ཁྱད་གཞིར་བཟུང་ནས་ས་བདུན་པ་ཐོབ་
པའི་ཚེ་ཉན་རང་བློའི་སྒོ་ནས་ཟིལ་གྱིས་གནོན་པར་གསུངས་པས། ལམ་མ་ཞུགས་ཀྱི་གང་
ཟག་དང་ཚོགས་སྦྱོར་བ་ཁྱད་གཞིར་བཟུང་ནས་འཕངས་ན་ཞིབ་ཆ་གང་། ཁྱད་གཞིང་བཟུང་
བའི་དོན་ཡང་གང་། ཞེས་པ་ལ། ཁྱད་པར་དུ་བྱེད་པའི་ཆོས་དེའི་གཞིར་བཟུང་བ་ཁྱད་
གཞིར་བཟུང་བའི་དོན་ཏེ། ལམ་མ་ཞུགས་གང་ཟག་གིས་ཀྱང་ས་བདུན་པ་ཐོབ་ཚེ་ཉན་རང་

ཚེ་ཏན་ཞབས་དྲུང་གྱི་བཀའ་ལན། 122
བློས་ཟིལ་གྱིས་གནོན་ཏེ། དམ་བཅའ་བ་སངས་རྒྱས་པའི་ཚེ་འགྲོ་བ་ཐམས་ཅད་ཀྱི་སྐྱབས་
གནས་ཡིན་པ་བཞིན་ཡིན་པས་སོ། །འོན་ཀྱང་ས་བདུན་པ་ཐོབ་པ་ན་ཉན་རང་བློས་ཟིལ་
གྱིས་གནོན་པ་ས་དང་པོའི་ཁྱད་ཆོས་སུ་བསྟན་པ་ནི་དེ་མན་ན་མེད་པའི་ཐུན་མོང་མིན་པའི་
ཁྱད་ཆོས་མིན་ཡང་ས་དང་པོ་བས་ས་བདུན་པ་ཐོབ་པ་ན་ཉན་རང་བློས་ཟིལ་གྱིས་གནོན་པ་
ས་དང་པོའི་ཁྱད་ཆོས་ཡིན། ཞེས་ཁས་བླངས་རུང་སྙམ། ༼༦༽ ཡིག་ཆར་ལྟ་བ་ཐོག་
མར་འཚོལ་ཚེ་དང་པོ་གང་ཟག་གི་བདག་མེད་ངེས་པར་བྱས་ནས་དེའི་རིགས་པ་གཞན་ལ་
སྦྱར་གསུངས་པས་དེའི་རིགས་པ་གཞན་ལ་སྦྱོར་ཚུལ་དང༌། སྤྱིར་རྟོགས་རིམ་ངེས་མིན།
ཞེས་པ་ལ། རིགས་པ་མང་པོ་བདག་ཕུངགཉིས་བདེན་མེད་དུ་གཏན་ལ་འབེབས་བྱེད་དུ་
སོ་སོར་སྦྱར་བ་ཙམ་ལས་རིགས་པ་གཅིག་གིས་དེ་གཉིས་བདེན་མེད་དུ་གཏན་ལ་འབེབས་
མི་ཐུབ་པ་མིན་པས་རྣམ་བདུན་ལྟ་བུས་གང་ཟག་གི་བདེན་མེད་ཐོག་མར་གཏན་ལ་ཕབ་ནས།
དེ་རྗེས་ཆོས་ཅན་ཁ་སྤོས་ཏེ་ཕུང་པོའང་སྦྱར་ནས་ཕུང་པོ་བདེན་མེད་དུ་གཏན་ལ་འབེབས་
པ་རིགས་པ་གཞན་ལ་སྦྱོར་ཚུལ་ཏེ། བདག་ཕུང་གཉིས་ཀྱི་སྟེང་ནས་བདེན་མེད་གཏན་ལ་
འབེབས་དཀའ་སླ་འབྱུང་བ་ནི་སྟོང་གཞིའི་གནད་ལ་ཐུག་པས་ངེས་རིམ་སྤྱིར་བཏང་ལས་
ཁྱབ་པ་འཛིན་དགོས་པ་མིན་པས། ཁོ་བོས་ཀྱང་གཞན་དུ། སྤྱིར་བཏང་ཡིན་མོད་ཁྱབ་
པ་མ་ངེས་སོ། །ཞེས་བྲིས་ཡོད་དོ། ༼༧༽ ཡང་ཡིག་ཚར། གང་ཟག་རང་རྒྱ་ཐུབ་པའི་
རྫས་ཡོད་དུ་གྲུབ་པར་འཛིན་པའི་འཛིན་པ་མངོན་གྱུར་བ་ཙམ་སྤངས་པའི་དགྲ་བཅོམ་དེ་
མངོན་པ་ནས་བཤད་པའི་དགྲ་བཅོམ་ཡིན་ཡང་དེ་མེད་གསུངས་པ་ལ་བརྟེན་ནས། སྤྱིར་
མངོན་པ་ནས་བཤད་པའི་དགྲ་བཅོམ་པ་མེད་ཟེར་མཁན་ཡང་ཡོད། དེ་ཡོད་མེད་དང་།
ཡོད་ན། , ཐེག་གསུམ་གང་རུང་གི་ལམ་གང་དུ་སླེབས། དེའི་དགྲ་བཅོམ་གྱི་དོན་གང་།

ཚེ་ཏན་ཞབས་དྲུང་གྱི་བཀའ་ལན། 
123
ཞེས་པ་ལ། མངོན་པ་ནས་བཤད་ཚོད་ནི་གང་ཟག་གི་བདག་མེད་མངོན་སུམ་དུ་རྟོགས་པའི་
སྒོ་ནས་ཉོན་མོངས་ས་བོན་དང་བཅས་པ་སྤངས་པའི་གང་ཟག་གཅིག་ལ་དགྲ་བཅོམ་པར་
གསུངས། །ཐུལ་འགྱུར་པས་གཞལ་ན་དེས་གང་ཟག་བདེན་མེད་དུ་རྟོགས་པར་མི་འདོད་
པས་གང་ཟག་གི་བདེན་མེད་ག་ན་རྟོགས། དེས་ན་དེ་མ་རྟོགས་པར་ཉོན་མོངས་སྤངས་པ་
ཞིག་བཤད་ན་ཉོན་མོངས་མངོན་གྱུར་ཉམས་སྨད་པའི་གང་ཟག་གཅིག་ལས་འོས་མེད། དེ་
ལྟར་ན་མངོན་པ་ནས་བཤད་པའི་དགྲ་བཅོམ་ནི་འདི་བས་བལྟས་ན་ཉོན་མོངས་མངོན་གྱུར་
མགོ་སྨད་པའི་སོ་སྐྱེ་ཞིག་ལས་མ་འདས་པ་ནི་གནད་ཀྱི་དོན་ཏེ། དེས་དོགས་པ་རྣམས་སེལ་
ནུས་སོ། །འོན་ཀྱང་ཚིག་ལ་མ་བཟབས་ན་ཚིག་གི་འཁྲི་བ་འབྱུང་བའི་སྒོམ་མང་དུ་ཡོད་
དོ། ༼༨༽ རྣམ་བཤད་དུ་ཐེག་པ་ཆེ་ཆུང་གི་སྡེ་སྣོད་དུ་ཆོས་ཀྱི་བདག་མེད་རྫོགས་པར་
སྟོན་མི་སྟོན་གྱི་ཁྱད་པར་དང་། རིགས་པ་མདོར་བསྡུས་ཀྱི་སྒོ་ནས་རྟོགས་ཞེས་པའི་མདོར་
བསྡུས་ཀྱི་སྒོ་ནས་རྟོགས་ལ་རྒྱས་པར་མ་རྟོགས་ཚུལ་གང་། ཞེས་པ་ལ། ཆོས་ཀྱི་བདག་
མེད་རྫོགས་པར་བསྟན་མ་བསྟན་ནི་སྟོང་གཞི་འགྲེས་རྐང་བརྒྱ་རྩ་བརྒྱད་སོགས་མང་དུ་ཕྱེ་
ནས་རིགས་པའི་རྣམ་གྲངས་མཐའ་ཡས་པས་གཏན་ལ་ཕམ་མ་ཕབ་ཀྱིས་ཡིན་ལ། རིགས་
པ་མདོར་བསྡུས་ནི་གཅིག་དུ་བྲལ་ལྟ་བུའོ། ༼༩༽ ཡང་རྣམ་བཤད་དུ་གཞི་ནས་གོ་ཆ་
བགོ་དགོས་པར་གསུངས་པའི་གཞི་ནས་ལམ་ལ་སློབ་པའི་དོན་དང་། ལུང་སྔ་མའི་དོན་
ནི་འབྲས་བུ་ཕྱུང་བས་མི་ཟད་པ་ཡིན་གྱི། ཁོང་ཁྲོས་མི་འཛད་པ་ཡོད་ན་འབྲས་བུ་ཕྱུང་བས་
མི་ཟད་ཚུལ་དང་། ཕར་ཕྱིན་དང་པོ་གསུམ་སྒྲུབ་སླ་བས་བྱང་སེམས་ཁྱིམ་པ་ལ་བསྔགས་
ཚུལ་དང་། ཕར་ཕྱིན་རྣམས་སྒྲུབ་དཀའ་སླའི་ཁྱེད་གང་ཡིན། ཞེས་པ་ལ། སྔར་བསྐལ་
བ་བརྒྱའི་ཡུན་ཚོགས་བསགས་མཚམས་ལུང་བསྟན་མ་ཐོབ་པ་ཞིག་ལུང་བསྟན་ཐོབ་པའི་

ཚེ་ཏན་ཞབས་དྲུང་གྱི་བཀའ་ལན། 
124
བྱང་སེམས་ལ་སྐད་ཅིག་མ་བརྒྱར་ཁྲོས་ན་བསྐལ་བ་བརྒྱར་སྔར་མ་སྐྱེས་པའི་ལམ་སྐྱེ་མི་
ནུས་པར་མ་ཟད། ཡང་བསྐལ་བ་བརྒྱར་ལམ་ལ་བསླབས་ན་རྟོགས་པ་གོང་མར་འཕོ་ནུས་་
པས་སྔར་གྱི་བསྐལ་བ་བརྒྱའི་ཚོགས་བར་མ་དོར་ཆུད་ཟོས་ཏེ་གཞི་ནས་ལམ་ལ་སློབ་དགོས་
པར་སོང་བ་ཡིན། དཔེར་ན་ནས་ཀྱི་ས་བོན་མེས་འཚིག་པ་སོགས་ཀྱིས་ཆུད་མ་ཟོས་ན་མྱུ་
གུ་བསྐྱེད་ནས་འབྲས་བུའི་ཕྱི་མཐའ་མི་མངོན་པར་འབྱུང་བ་བཞིན་ཁོང་ཁྲོ་སོགས་ཀྱིས་མ་
བཅོམ་ན་བྱང་ཆུབ་ཏུ་བསྔོས་པའི་དགེ་བའི་འབྲས་བུ་སྨིན་པའི་ཕྱི་མཐའ་མི་མངོན་པ་ནི་བྱང་
ཆུབ་ཏུ་བསྔོས་པའི་དགེ་རྩ་ཁོང་ཁྲོ་སོགས་ཀྱིས་འཇོམས་པ་ཡོད་ཀྱང་འབྲས་བུ་ཕྱུང་བས་མི་
ཟད་པའི་དོན་ཡིན་ན། སྦྱིན་པ་རེ་གཏོང་བ་དང་། སྲོག་གཅོད་སྣ་རེ་སྤོང་བ་དང་། གནོད་
བྱེད་ལ་བཟོད་པ་ཅུང་ཟད་རེ་བསྟེན་པ་ཁྱིམ་ན་གནས་བཞིན་བྱ་ནུས་ཀྱང་། ཁྱིམ་དུ་གནས་
ན་བཟའ་ཚང་གསོ་བ་དང་། དགྲ་འདུལ་གཉེན་སྐྱོང་སོགས་ཀྱིས་བྲེལ་ནས་ཐོས་བསམ་སྒོམ་
པར་བརྩོན་འགྲུས་རྩོམ་པ་དང་། ཟབ་རྒྱས་ཀྱིས་བསྡུས་པའི་བསམ་གཏན་ལ་རྩེ་གཅིག་གཞོལ་
བ་དང་། གཞུང་ལུགས་ལ་དཔྱད་པ་ཁོར་ཡུག་ཏུ་བྱས་ནས་ཤེས་རབ་སྤེལ་བ་སོགས་མི་
ནུས་ཤིང་། རབ་ཏུ་བྱུང་ན་དེ་དག་ནུས་པས་དང་པོ་གསུམ་ཁྱིམ་པར་བསྔགས་པ་དང་། བསྒྲུབ་
དཀའ་སླའི་ཁྱད་ཀྱང་ཡིན། ༼༡༠ ༽ ཡང་རྣམ་བཤད་དུ་ས་བཞི་པ་འོད་འཕྲོ་བ་ཞེས་པ་
ཡེ་ཤེས་ཀྱི་མེ་འོད་ལྷག་པར་འབྱུང་ཞེས་པས་ས་གསུམ་པར་སྣང་བ་ཟངས་ཀྱི་དང་སྣང་བ་
ཉི་མ་འཆར་བའི་འོད་ལྟར་འབྱུང་བར་བཤད་པའི་འདོ་དེ་དག་བྱང་སེམས་དེའི་ཡིད་ཤེས་
དང་དབང་ཤེས་གང་ལ་ཤར་བ་ཡིན། ཞེས་པ་ལ། མཐའ་ཆོད་པ་མི་ཤེས་ཀྱང་ཡིད་ཤེས་
ལ་ཤར་བ་འདྲ་སྟེ། འདིའི་དཔྱད་པ་རྫོགས་པ་ཡང་སྔགས་ལ་ལྟོས་པར་མངོན་ནོ། །༼༡༡༽
ཡང་རྣམ་བཤད་དུ། ས་སྔ་པར་བདེན་བཞི་རང་གི་ངོ་བོ་ཞིབ་མོས་ཁོང་དུ་ཆུད་དགོས་པར་

ཚེ་ཏན་ཞབས་དྲུང་གྱི་བཀའ་ལན། 
125
གསུངས་པས་སྔར་ས་དང་པོ་སོགས་ཀྱིས་རྟོགས་ཚུལ་ལས་ལྷག་པ་ཡུལ་གྱི་ངོས་སམ་ཡུལ་
ཅན་གྱི་ངོས་ནས་འབྱེད་པ་དང་། བདེན་བཞིའི་ཕྲ་རགས་ཀྱི་ཁྱད་པར་དང་། ཁྱད་པར་
སྡུག་བདེན་ལ་ཕྲ་རགས་གཉིས་འབྱེད་ནི་དམ་བཅའ་བ་རང་གི་ཕུང་པོ། གནས་ཁང་སོགས་
ལ་ཕྲ་རགས་གཉིས་ཡོད་མེད་དང་། དེ་དག་ལ་རང་གིས་རྟོགས་མ་རྟོགས་གཉིས་ཡོད་མེད་
སོགས་འཕངས་ན་དེའི་ཞིབ་ཆ་གང་ལགས། ཞེས་པ་ལ། ས་དང་པོ་སོགས་ལས་རྟོགས་
ཚུལ་ལྷག་པ་ཡུལ་ཡུལ་ཅན་གཉིས་ཀའི་སྟེང་ནས་བཤད་རུང་ཡང་གཙོ་བོར་ཡུལ་ཅན་གྱི་
སྒོ་ནས་ཡིན་ནམ་ཇི་བཞིན་ཕྲན་བུས་མི་ཤེས། མངོན་པ་གོང་འོག་ནས་བཤད་པའི་བདེན་
བཞི་ཐུན་མོང་བ་ནི་རིགས་པ། རང་རྒྱུ་བདེན་འཛིན་སོགས་ཀུན་འབྱུང་བདེན་པ་ཕྲ་མོས་
བསྐྱེད་པའི་སྡུག་བསྔལ་བ་དེ་སྡུག་བདེན་ཕྲ་མོ་དང་། བདེན་འཛིན་དང་མཚུངས་ལྡན་གྱི་
ཆགས་སོགས་དང་དེས་དྲངས་པའི་ལས་ནིཀུན་འབྱུང་ཕྲ་མོ་དང་། དེ་འདྲའི་སྡུག་ཀུན་ཅི་
རིགས་སྤངས་པའི་ཆོས་ཉིད་ནི་འགོག་བདེན་ཕྲ་མོ་དང་། བདེན་མེད་མངོན་སུམ་དུ་རྟོགས་
པའི་ལམ་བདེན་ལྟ་བུ་ནི་ལམ་བདེན་ཕྲ་མོ་ཡིན་ལ། དམ་བཅའ་བ་ལ་ཡོད་ཚད་དམ་བཅའ་
བས་རྟོགས་མི་དགོས་པ་དམ་བཅའ་བའི་སེམས་བདེན་སྟོང་གིས་མཚོན་ནོ། ༼༡༢༽ ས་
ལྔ་པ་ནས་དྲུག་པར་འཇུག་ཚེ་མཉམ་ཉིད་བཅུའི་སྒོ་ནས་འཇུག་ཚུལ་དང་། མཉམ་ཉིད་
བཅུ་པོའི་གང་རུང་རྟོགས་ན་ལྟ་བ་རྟོགས་པས་ཁྱབ་མ་ཁྱབ་དང་། དེ་བཅུ་པོའི་གང་རུང་
ལ་ལྟ་བས་ཁྱབ་མ་ཁྱབ་སོགས་མི་ཤེས་པས་གསལ་ཁ་གང་ལགས་ཞེས་པ་ལ། ས་ལྔ་པ་བས་
མཉམ་ཉིད་བཅུ་བསྒོམས་པ་ལས་ས་དྲུག་པར་ཤེས་རབ་ཀྱི་ཕར་ཕྱིན་ལྷག་པར་འགྱུར་བ་ནི་
དེ་དེ་བཅུའི་སྒོ་ནས་ས་དྲུག་པ་ལ་འཇུག་ཚུལ་དང༌། མཉམ་ཉིད་དང་པོ་གཉིས་སྤྱིར་བསྟན་
དང༌། ལྷག་མ་བརྒྱད་སྤྱིར་བསྟན་པའི་དོན་དེ་ཉིད་ཁྱད་པར་དུ་ཕྱེ་ནས་སྟོན་པར་གསུངས་

ཚེ་ཏན་ཞབས་དྲུང་གྱི་བཀའ་ལན། 126
པས་དེ་བཅུ་པོའི་གང་རྟོགས་ཀྱང་སྟོང་ཉིད་རྟོགས་དགོས་པ་འདྲ་བ་དང་། ཡུལ་མཉམ་ཉིད་
བཅུ་པོའི་གང་རུང་ལ་ལྟ་བ་མི་དགོས་ཀྱང་། ཡུལ་ཅན་བཅུ་པོའི་གང་ཡིན་ཡང་ལྟ་བར་ཁས་
བླངས་ཆོག་སྙམ་མོད་མཐའ་ཆོད་པ་མེད་པས་རྣམ་དག་ཡིན་མིན་དཔྱོད།, ༼༡༣༽ སྔ་
མའི་ཡོད་འཛིན་ལྷན་སྐྱེས་ཀྱི་བདེན་འཛིན་མིན་ལ་ཞེས་པའི་དེ་འདྲའི་འཛིན་པ་ཀུན་བཏགས་
རྒྱུད་ལྡན་ལ་གྲུབ་མཐའ་སྨྲ་བ་གང་ངོས་འཛིན་དང་། །བཏགས་པའི་དངོས་ལ་མ་རེག་པར།
ཞེས་པའི་རིགས་ལ་དགག་བྱའི་དོན་སྤྱི་འཇོག་གམ། །དགག་བྱ་རང་ཉིད་འཇོག་པ་གང་
ལགས། ཞེས་པ་ལ། དེ་འདྲའི་འཛིན་པ་རྒྱུད་ལྡན་གྱི་གང་ཟག་ལ་རྣམ་རིགཔ་བཞག་ཆོག་
པ་འདྲ་སྟེ། དེས་དོན་དམ་དཔྱོད་པའི་རིགས་ཤེས་རྟོགས་བཅས་ཀྱི་ཡུལ་དུ་ཡོངས་གྲུབ་
བདེན་པར་གྲུབ་པར་ཁས་ལེན་པས་སོ། །བཏགས་པའི་དངོས་ལ་མ་རེག་པའི་དོན་སྔ་མ་
ལྟར་བྱེད་དགོས། ༼༡༩༽ རྔོག་ལོ་ཆེན་པོས་དོན་དམ་རྣམ་ཅན་གཞི་མ་གྲུབ་པར་འདོད་
པར་གསུངས་པས། དེ་ལྟར་ན་དོན་དམ་རྣམ་ཅན་དང་ཀུན་རྫོབ་རྣམ་ཅན་འདོད་ཚུལ་གང་།
ཞེས་པ་ལ། དོན་དམ་དཔྱོད་པའི་རིགས་པས་དཔྱད་བཟོད་པ་དང་། དེས་གྲུབ་པ་གཉིས་
གཅིག་ཏུ་འཁྲུལ་ནས་རྔོག་ལོས་རིགས་པས་དཔྱད་བཟོད་ཀྱི་བདེན་གྲུབ་གཏན་མེད་པས་རིགས་
ཤེས་ཀྱིས་ཆོས་ཉིད་གྲུབ་པའང་མི་འཐད་སྙམ་དུ་དགོངས་ནས་དོན་དམ་བདེན་པ་ཤེས་བྱ་
མ་ཡིན་ཟེར་ཞིང་། ཁོང་པས་འདེན་འཛིན་དོན་དམ་རྣམ་ཅན་དུ་ཁས་ལེན་དགོས་པར་སྣང་
ཡང་། དོན་དམ་རྣམ་ཅན་གཞི་མ་གྲུབ་ཟེར་ན་དཔྱད་དཀའ་བར་འདུག ༼༡༥༽ གྲངས་
ཅན་གྱི་ལུགས་ལ་རྒྱུ་རྐྱེན་རྣམས་ལ་རང་བཞིན་གཅིག་པའི་གཙོ་བོ་གཅིག་རྗེས་སུ་འགྲོ་ཚུལ་
དང་མྱུ་གུའི་རང་བཞིན་དང་རྒྱུ་རྐྱེན་གྱི་རང་བཞིན་རྣམས་ཕར་ཡིན་ཚུར་ཡིན་དུ་འདོད་ཚུལ་
གང་། སངས་རྒྱས་པས་དངོས་པོ་དང་བུམ་པ་ངོ་བོ་གཅིག་ཏུ་འདོད་པ་དང་གཏན་མི་འདྲའོ་

ཚེ་ཏན་ཞབས་དྲུང་གྱི་བཀའ་ལན། 
127
གསུངས་པས་སྤྱིར་གྲངས་ཅན་གྱི་ལུགས་ལ་ངོ་བོ་དང་རང་བཞིན་གཅིག་པའི་དོན་གང་། ཞེས་
པ་ལ། གྲངས་ཅན་པས་རང་བཞིན་ཞེས་པ་རྒྱུ་དང་། རྣམ་འགྱུར་ཞེས་པ་འབྲས་བུ་ལ་
བྱེད་ཅིང་། རྒྱུས་འབྲས་བུ་བསྐྱེད་པའི་དོན་མི་གསལ་བར་ཡོད་པ་གསལ་བར་བྱས་པ་སྟེ།
དེ་ཡང་སྤྱི་གཙོ་བོ་རྣམ་འགྱུར་རྣམས་ལ་རྗེས་སུ་འགྲོ་ཚུལ་ནི་རྣམ་འགྱུར་རྣམས་གསལ་བར་
བྱས་པ་དང་། ཕར་ཡིན་ཚུར་ཡིན་ཡིན་ཚུལ་ས་བོན་གྱི་རང་བཞིན་མྱུ་གུའི་རང་བཞིན་ཡིན་
ལ། མྱུ་གུའི་རང་བཞིན་ཡང་ས་བོན་གྱི་རང་བཞིན་ཡིན་ཞེས་པ་སྟེ་བསམ་དོན་སྤྱི་གཙོ་བོ་
ལ་བསམས་པ་རེད། དེས་སངས་རྒྱས་པས་རང་བཞིན་གཅིག་འདོད་ཚུལ་དང་མི་འདྲ་བ་
ཡང་ཤེས་སོ། ༼༡༦༽ རྩ་ཤེའི་རྣམ་བཤད་ལས། དངོས་ཟིན་གྱི་རྟགས་བཟློག་ན་དམ་
བཅའ་ཡང་བཟློག་དགོས་ཏེ་མཚུངས་པའི་ཕྱིར་གསུངས་པའི་མཚུངས་ཚུལ་དང་། འདི་
ཐལ་ཆོས་ཀྱི་རྟགས་བཟློག་པ་མ་ཡིན་ཞེས་པའི་ཐལ་ཆོས་ཀྱི་རྟགས་དེ་གོང་གི་འགྲེལ་ཚིག་
གི་རྟགས་ལ་ངོས་འཛིན་ནམ། གཞན་ཐལ་འགྱུར་ཞིག་གི་རྟགས་ལ་ངོས་འཛིན། དང་
པོ་ཡིན་ན་དེ་ཐལ་འགྱུར་གྱི་རྟགས་མིན་པས་དེ་འདྲའི་ཐལ་ཆོས་ཀྱི་རྟགས་ལ་གང་ངོས་འཛིན་
ལགས། ཞེས་པ་ལ། ལེགས་བཤད་རྗེས་འབྲང་དུ་རྟགས་བཟློག་ན་བསྒྲུབ་ཆོས་བཟློག་པ་
རིགས་སྨྲ་སྤྱི་ལུགས་སུ་བཤད་ཀྱང་། ཐལ་འགྱུར་དང་རྟགས་གང་ཡིན་ཐམས་ཅད་ལ་སྤྱིར་
དེ་ལྟར་སྨྲ་བ་མ་ཡིན་པར། སངས་རྒྱས་བསྐྱངས་ཀྱིས་བདག་སྐྱེ་མེད་པར་སྒྲུབ་པའི་སྦྱོར་
བ་འདི་ལ་རྟགས་བཟློག་དགོས་ལ་བསྒྲུབ་ཆོས་མི་བཟློག་དགོས་པའི་རྒྱུ་མཚན་མེད་པས་རྟགས་
བཟློག་ནས་འགོད་ན་བསྒྲུབ་ཆོས་ཀྱང་བཟློག་ནས་འགོད་དགོས་པ་མཚུངས་ཞེས་བཤད་ན་
སྟོང་ཐུན་གྱི་དགོངས་པ་འཁྲུལ་བ་མེད་པ་ཡིན་ཞེས་ཡོངས་འཛིན་རྡོ་རྗེ་འཆང་ནས་གསུངས་
པ་དངོས་སུ་ཐོས། དངོས་པོ་རྣམས་ཆོས་ཅན། སླར་ཡང་སྐྱེ་བ་དོན་མེད་པར་ཐལ། རང་

ཚེ་ཏན་ཞབས་དྲུང་གྱི་བཀའ་ལན། 
128
གི་བདག་ཉིད་ཐོབ་ཟིན་པའི་ཕྱིར། མ་ཁྱབ་ན། དེ་ཆོས་ཅན། ནམ་ཡང་སླར་མི་སྐྱེ་བར་
མི་འགྱུར་བར་ཐལ། གྲུབ་ཟིན་ཀྱང་སླར་ཡང་སྐྱེ་དགོས་པའི་ཕྱིར། ཞེས་པའི་ཐལ་འགྱུར་
འདི་གཉིས་ལ་སངས་རྒྱས་བསྐྱངས་ཀྱི་དགོངས་ཚོད་ཀྱི་ཐལ་འགྱུར་ཞེས་གྲགས་ཤིང་དེའི་
ཐལ་ཆོས་ཀྱི་རྟགས་བཟློག་པ་མིན་གྱི། དངོས་པོ་རྣམས་ཆོས་ཅན། བདག་ལས་སྐྱེ་བ་མེད་
དེ། སྐྱེ་བ་དོན་མེད་ཡིན་པའི་ཕྱིར་དང་། ྋ སྐྱེ་བ་ཐུག་མེད་ཡིན་པའི་ཕྱིར་ཞེས་པའི་སྦྱོར་
བ་ལམ་མདོར་བསྟན་དངོས་ཟིན་གྱི་སྦྱོར་བ་ཞེས་གྲགས་ཤིང་འདི་ལ་རྟགས་ཆོས་བཟློག་དགོས་
མི་དགོས་བརྩི་བ་ཡིན་ནོ། ༼༡༧༽ རང་ལུགས་ལ་བདེན་རྫུན་གང་གིས་ཀྱང་ཁྱད་པར་
དུ་མ་བྱས་པའི་མིག་སོགས་ཡོད་མེད་དང་། ཡོད་ན་ལེགས་ལྡན་གྱིས་བཀོད་པའི་སྦྱོར་བའི་
ཆོས་ཅན་མིག་སོགས་མེད་ཆུལ་དང་། དེ་སྦྱོར་བ་ཡང་དག་མིན་ཚུལ་དང་། དེའི་བསྒྲུབ་
བྱའི་ཆོས་ལ་དོན་དམ་གྱི་ཁྱད་པར་སྦྱར་བའི་དགོས་པ་བཅས་གང་ལགས། ཞེས་པ་ལ། སྙིང་
རྗེའི་སྐབས་ཁྱད་པར་དུ་བྱས་པ་དང་། བྱས་ནས་ཁྱད་བཏོན་པ་དང་བསྟུན་ན་བདེན་རྫུན་
གང་གིས་ཀྱང་ཁྱད་པར་དུ་མ་བྱས་པའི་མིག་སོགས་མེད་པ་དང་། ལེགས་ལྡན་གྱིས་བདེན་
པའི་ཁྱད་པར་དོར་ནས་མིག་སོགས་ཆོས་ཅན་དུ་འཛིན་རྒྱུ་མི་རྙེད་པས་ཆོས་ཅན་དུ་གང་བཟུང་
ཁོང་གི་དགོངས་ཚོད་ལྟར་གཞི་མ་གྲུབ་པ་དང་། དེའི་གནད་ཀྱིས་དེས་བཀོད་པའི་སྦྱོར་བ་
སྦྱོར་བ་ཡང་དག་མ་ཡིན་པ་དང་། གྲངས་ཅན་པས་མིག་སོགས་བདག་ལས་སྐྱེ་བར་བར་མ་་
ཟད། དེ་དབུ་མ་བ་ལྟར་གྱི་དོན་དམ་དུ་བདག་ལས་སྐྱེ་བར་འདོད་པས་དེ་འགོག་བཞེད་ནས་
དོན་དམ་གྱི་ཁྱད་པར་སྦྱར་བ་ཡིན་ནམ་བརྟག་༼༡༨༽ ལེགས་བཤད་སྙིང་པོ་ལས། རྟེན་
ཆོས་ཅན་དེ་ཁོ་ནར་གྲུབ་པ་ཉམས་པར་ཁས་བླངས་པའི་སྟེང་ནས་ཀྱང་གཞན་དུ་བཤད་པ་
དང་བཤད་ཚུལ་འདི་གཉིས་མི་མཐུན་ཞེས་པའི་ལྷག་མཐོང་ཆེན་མོའི་བཤད་ཚུལ་དང་འདི་

ཚེ་ཏན་ཞབས་དྲུང་གྱི་བཀའ་ལན། 
129
གཉིས་མི་འདྲ་ཚུལ་མི་ཤེས་པས་མདོར་བསྡུས་གསལ་པོ་ཞིག་གི་བཀའ་དྲིན་སྩོལ་བ་དང་།
ཚིག་གསལ་ལས། དེ་ཁོ་ནར་དེའི་རྟེན་ཆོས་ཅན་ཕྱིན་ཅི་ལོག་ཙམ་གྱིས་ཞེས་སོགས་ཀྱི་
འགྲེལ་ཚིག་འདིའི་དོན་མི་གོ་བས་གང་ཡིན་ལགས། ཞེས་པ་ལ། ལྷག་མཐོང་ལྟར་ན།
ཆོས་ཅན་མཐུན་སྣང་བ་མེད་དེ། ཆོས་ཅན་མིག་སོགས་དོན་དམ་པར་མ་གྲུབ་པར་ལེགས་
ལྡན་རང་ཉིད་ཀྱིས་ཁས་བླངས་པའི་ཕྱིར། ཁྱབ་སྟེ། དེ་ལྟར་ན་ཆོས་ཅན་མིག་སོགས་མ་
འཁྲུལ་བའི་ཤེས་པའི་རྙེད་དོན་མ་ཡིན་པར་འགྱུར་བའི་ཕྱིར། ཁྱབ་སྟེ། ཕྱིར་རྒོལ་དངོས་
སྨྲ་བས་མིག་སོགས་འཇལ་བའི་ཚད་མ་དེ་མིག་སོགས་ཀྱི་རང་མཚན་ལ་མ་འཁྲུལ་བར་འདོད།
སྔ་རྒོལ་དབུ་མ་བས་མིག་སོགས་འཇལ་བའི་ཚད་མ་དེ་མིག་སོགས་ཀྱི་རང་མཚན་ལ་འཁྲུལ་
བར་འདོད་པའི་ཕྱིར། མ་ཁྱབ་མཚམས་སྔ་མའི་རྟགས་གྲུབ་སྟེ། ལེགས་ལྡན་གྱིས་མིག་
སོགས་དེ་དོན་དམ་པར་སྐྱེ་བ་མེད་པར་སླུ་བའི་ཆོས་ཅན་དུ་བཀོད་པའི་ཕྱིར། མ་ཁྱབ་མཚམས་
ཕྱི་མའི་རྟགས་གྲུབ་སྟེ། དེ་ཁོ་ན་ཉིད་དུ་མ་གྲུབ་ཅིང་དེ་ཁོ་ན་ཉིད་ཀྱི་དོན་ཡང་མ་ཡིན་པའི་
ཆོས་ཡིན་ན་གཟུགས་སོགས་བརྫུན་པ་འཛིན་པའི་ཐ་སྙད་པའི་ཤེས་པའི་རྙེད་དོན་ཡིན་པས་
ཁྱབ་པའི་ཕྱིར་དང་། འཁྲུལ་བའི་ཤེས་པའི་རྙེད་དོན་དང་མ་འཁྲུལ་བའི་ཤེས་པའི་རྙེད་དོན་
གཉིས་དངོས་འགལ་ཡིན་པའི་ཕྱིར། ཞེས་པ་དང༌། དྲང་ངེས་ལྟར་ན། ཆོས་ཅན་མཐུན་
སྣང་བ་མེད་དེ། རྒོལ་བ་གཉིས་ཀའི་ལུགས་ལ་བདེན་གཉིས་ཀྱི་ཁྱད་པར་དོར་བའི་མིག་
སོགས་ཙམ་པོ་ཆོས་ཅན་དུ་གཟུང་དུ་མི་རུང་བའི་ཕྱིར་ཏེ། ལེགས་ལྡན་ཁྱེད་ལྟར་ན་དོན་
དམ་པའི་ཁྱད་པར་དོར་ནས་མིག་སོགས་ཙམ་ཡུལ་དུ་བྱེད་པའི་ཚད་མ་མེད་པའི་ཕྱིར། དེར་
ཐལ། མིག་སོགས་དེ་རང་བཞིན་ལ་འཁྲུལ་བའི་ཚད་མའི་རྙེད་དོན་མ་ཡིན་པར་ལེགས་
ལྡན་རང་ཉིད་ཀྱིས་ཁས་བླངས་པའི་ཕྱིར། ཁྱབ་སྟེ། དེ་ལྟར་ན་ཡུལ་གྱི་རང་བཞིན་ལ་

ཚེ་ཏན་ཞབས་དྲུང་གྱི་བཀའ་ལན། 130
འཁྲུལ་བའི་ཤེས་པའི་རྙེད་དོན་དང་དེ་ལ་མ་འཁྲུལ་བའི་ཤེས་པའི་རྙེད་དོན་གཉིས་དངོས་འགལ་
ཡིན་པས་ན་ཤིག་སོགས་དེ་ཡུལ་གྱི་རང་མཚན་ལ་མ་འཁྲུལ་བའི་ཤེས་པའི་རྙེད་དོན་དུ་འགྱུར་
བ་གང་ཞིག མིག་སོགས་ཀྱི་རང་མཚན་སྣང་བ་ལ་ལྟོས་ཏེ་མ་འཁྲུལ་བའི་ཚད་མས་ནི་མིག་
སོགས་དོན་དམ་པར་ཡོད་པར་འཇལ་དགོས་ཀྱི། དོན་དམ་པའི་ཁྱད་པར་དོར་བའི་མིག་
སོགས་ཙམ་པོ་འཇལ་མི་རུང་བའི་ཕྱིར། རྟོགས་སྔ་མ་ལེགས་ལྡན་རང་གི་ཁས་བླངས་ཀྱིས་
གྲུབ་པའི་དོན་ནོ། །དེས་ན་ཚིག་གསལ་གྱི་འབྲུ་གཉེར་ཡང་སྔ་མ་ལྟར་ན། གང་གི་ཚེ་བདག་
སྐྱེ་མེད་པར་སྒྲུབ་པའི་སྐབས་འདིར། དོན་དམ་པར་སྐྱེ་བ་བཀག་པ་སྟེ་སྐྱེ་བ་མེད་པ་བསྒྲུབ་
བྱའི་ཆོས་སུ་འདོད་པ་དེའི་ཚེ་སྟེ་དེའི་ཕྱིར་ན། བདག་སྐྱེ་འགོག་པའི་སྦྱོར་བ་དེའི་བསྒྲུབ་
བྱའི་ཆོས་ཀྱི་རྟེན་ཆོས་ཅན་མིག་སོགས་ཕྱིན་ཅི་ལོག་སྟེ། མ་རིག་པས་བསླད་པའི་ཤེས་པ་
ཙམ་གྱིས་བདག་གི་ངོ་བོ་སྟེ་མིག་སོགས་དེའི་ངོ་བོ་རྙེད་པ་ནི། དེ་ཁོ་ནར་ཏེ་དོན་དམ་པར་
ཉམས་པར་ཏེ་མ་གྲུབ་པར་འགྱུར་བར་ལེགས་ལྡན་འདིས་རང་ཉིད་ཀྱིས་དངོས་སུ་ཁས་བླངས་
པ་ཉིད་དོ། །ཞེས་པ་སྟེ། མདོར་ན་བདག་སྐྱེ་འགོག་པ་ན་དོན་དམ་པར་སྐྱེ་བ་མེད་པ་བསྒྲུབ་
བྱའི་ཆོས་སུ་འདོད་པས་ན་མིག་སོགས་དོན་དམ་པར་མེད་པར་ལེགས་ལྡན་གྱིས་ཁས་བླངས་
ཞེས་པའི་དོན་དང༌། ཕྱི་མ་ལྟར་ན། གང་གི་ཚེ་བདག་སྐྱེ་མེད་པར་སྒྲུབ་པའི་སྐབས་འདིར་
དེ་ཁོ་ནར་ཏེ་དོན་དམ་པར་སྐྱེ་བ་བཀག་པ་བསྒྲུབ་བའི་ཆོས་སུ་འདོད་པ་དེའི་ཚེ་སྟེ་དེའི་དུས་
སུ། རྟེན་ཆོས་ཅན་མིག་སོགས་ཤེས་པ་ཕྱིན་ཅི་ལོག་གིས་བདག་གི་ངོ་བོ་སྟེ་མིག་སོགས་
དེའི་ངོ་བོ་རྙེད་པ་ཙམ་ཡིན་པ་ནི་ཉམས་པར་གྱུར་པ་སྟེ་མི་འཐད་པར་ལེགས་ལྡན་འདིས་རང་
ཉིད་ཀྱིས་དངོས་སུ་ཁས་བླངས་པ་ཉིད་དོ། །ཞེས་པ་སྟེ། མདོར་ན་བདག་སྐྱེ་འགོག་པ་ན་
དོན་དམ་པར་སྐྱེ་བ་མེད་པ་བསྒྲུབ་བྱའི་ཆོས་སུ་འདོད་ལ་དེའི་ཚེ་མིག་སོགས་ཡུལ་ཅན་ཡང་

ཚེ་ཏན་ཞབས་དྲུང་གྱི་བཀའ་ལན། 
131
དག་གི་ཡུལ་དུ་ལེགས་ལྡན་གྱིས་ཁས་བླངས་པའི་དོན་ནོ། །དྲང་ངེས་དཀའ་འགྲེལ་དང་།
རྣམས་བཤད་དགོངས་རྒྱན་དང་། རྗེ་དྲུང་དབུ་མ་དང་། དགོངས་ཟབ་སྣང་བའི་སྒྲོན་མེ་
རྣམས་ཀྱིས་འགྲེལ་ཚུལ་མི་འདྲ་བ་ཕྲན་ཚེགས་རེ་ཡོད་ཀྱང་སྡེ་བཤད་པ་དེས་འཐུས་སོ།
༼༡༩༽ དངོས་སྨྲ་བས་བཀོད་པའི་སྦྱོར་བ་ལ། ལེགས་ལྡན་གྱིས་བརྟག་པ་བྱེད་ཚུལ་ལ།
ལྷག་མཐོང་ཆེན་མོ་ལས། དེ་བཞིན་གཤེགས་པས་ཀུན་རྫོབ་ཏུ་གསུངས་པའི་ཕྱིར་ཞེས་རྟོགས་
སུ་འགོད་དམ་དོན་དམ་དུ་གསུངས་པའི་ཕྱིར་ཞེས་རྟགས་སུ་འགོད་ཅེས་བརྟག་པ་བྱེད་པ་
ནི་ཡེ་མ་ཡིན་ཏེ་ཞེས་པའི་བརྟག་པ་བྱེད་པ་ཡེ་མིན་ཚུལ་དང་། སྔར་ཕྱོགས་སྔ་བསླངས་
པ་ལྟར་ཆོས་ཅན་བདེན་རྫུན་གང་གིས་ཀྱང་ཁྱད་པར་དུ་མ་བྱས་པ་གཞག་དགོས་སོགས་ཀྱི་
སྔར་ཕྱོགས་སྔ་བསླངས་ཞེས་པའི་སྔར་བསླངས་པའི་ཕྱོགས་སྔ་གང་ཡིན་གྱི་གསལ་ཁ་དང་།
གོང་གི་བརྟག་པ་བྱེད་པ་ཡེ་མ་ཡིན་གསུངས་པ་དང་། ལེགས་བཤད་སྙིང་པོར་བདེན་གཉིས་
ལལ་།བརྟགས་ནས་སྐྱོན་བརྗོད་པར་གསུངས་པའི་དོན་གང་ལགས། ཞེས་པ་ལ། བརྟག་པ་
བྱེད་ཚུལ་ཡེ་མིན་པ་ནི། ལྷག་མཐོང་དཀའ་འགྲེལ་ལས། དེ་བཞིན་གཤེགས་པས་ཀུན་
རྫོབ་ཏུ་གསུངས་པའི་ཕྱིར་ཞེས་རྟགས་སུ་འགོད་དམ་དོན་དམ་དུ་གསུངས་པའི་ཕྱིར་ཞེས་
རྟགས་སུ་འགོད་ཅེས་བརྟག་པ་བྱེད་པ་ཡེ་མིན་པར་གསུངས་པ་ནི། དེ་ལྟར་ན་རྟགས་དང་
དོན་དམ་མམ་ཀུན་རྫོབ་ཀྱིས་ཁྱད་པར་དུ་བྱས་པར་སོང་བས། སྔ་ཆོས་ཅན་སོགས་བདེན་
རྫུན་གང་གི་ཀྱང་ཁྱད་པར་དུ་མ་བྱས་པ་བཞག་དགོས་ཀྱི། གཞན་དུ་ན་རྒོལ་ཕྱི་རྒོལ་གང་
རུང་ལ་མ་གྲུབ་པར་འདོད་པ་དང་དངོས་སུ་འགལ་བས། འགལ་འདུ་རགས་པ་དེ་འདྲ་ལ་
ཡོངས་སུ་རྫོགས་པའི་པཎྜི་ཏ་འདི་འཁྲུལ་བ་ག་ལ་སྲིད་ཅེས་པའོ། །ཞེས་གསུངས་པ་ལྟར་
དང༌། སྔར་ཕྱོགས་སྔ་བསླངས་པ་ཞེས་པ་ནི་གཞི་ཆོས་ཅན་མ་གྲུབ་པའི་ཕྱོགས་ཀྱི་སྐྱོན་
༧

ཚེ་ཏན་ཞབས་དྲུང་གྱི་བཀའ་ལན། 132
བསྟན་པའི་འདོད་པ་བརྗོད་སྐབས། དེས་ན་སོ་སོའི་འདོད་པ་ཐུན་མོ་མིན་པ་ཆོས་ཅན་དུ་
གཟུང་དུ་མི་རུང་སྟེ། ཆོས་ཅན་ནི་རྒོལ་བ་གཉིས་ཀས་ཁྱད་པར་གྱི་ཆོས་དཔྱོད་པའི་གཞི་
ཡིན་པས་གཉིས་ཀས་མཐུན་སྣང་དུ་གྲུབ་པ་ཞིག་དགོས་པའི་ཕྱིར་རོ། །ཞེས་སོགས་དང་།
ལེགས་བཤད་སྙིང་པོར་བདེན་གཉིས་ལ་བརྟགས་ནས་སྐྱོན་མབརྗོད་པར་གསུངས་པའི་དོན་
ནོ། །ལྷག་མཐོང་དཀའ་འགྲེལ་ལས། ཤེར་སྒྲོན་དུ། བརྟག་པ་གཉིས་ལས་མཛད་པ་
ལྟར་ན་དེ་ལྟར་བཤད་ཚེ་འགལ་འདུར་འགྲོ་ཡང་། ལེགས་བཤད་སྙིང་པོར་ཤེར་སྒྲོན་གྱི་
དགོངས་པ་བླངས་ནས། དེ་བཞིན་གཤེགས་པས་ཀུན་རྫོབ་ཏུ་གསུངས་པའི་ཕྱིར། ཞེས་
པ་དང་། དེས་དོན་དམ་དུ་གསུངས་པའི་ཕྱིར། ཞེས་པ་དང་། དེ་བཞིན་གཤེགས་པས་
གསུངས་པའི་ཕྱིར་ཞེས་པ་གསུམ་ལས། གང་རྟགས་སུ་འགོད་ཅེས་དྲིས་པ་ལྟར་ན་ནང་
འགལ་མི་འབྱུང་སྟེ། བརྟག་པ་ཐ་མ་དེ་བདེན་གཉིས་གང་གིས་ཀྱང་ཁྱད་པར་དུ་མ་བྱས་
པ་ཡིན་པས་སོ། །འོ་ན་ལེགས་བཤད་སྙིང་པོར་གསུང་ཚུལ་དེ་ལྷག་མཐོང་གི་ཕྱོགས་སྔར་
ཡོད་དམ་ཞེ་ན། ལེགས་བཤད་སྙིང་པོ་ལས། རྟགས་ལ་བདེན་གཉིས་ཀྱི་བརྟག་པ་གཉིས་
ལས་མ་མཛད་པ་ལྟར་ན་རྟགས་ཀྱི་དོན་གང་ཡིན་ཞེས་འདྲི་དགོས་ལ། དེ་གཉིས་གང་གིས་
ཀྱང་ཁྱད་པར་དུ་མ་བྱས་པའི་ཙམ་པོ་དང་བཅས་པའི་བརྟག་པ་གསུམ་བྱས་པའི་སྐབས་སུ་
རྟགས་སུ་གང་འགོད་ཅེས་དྲི་དགོས་སོ་ཞེས་ཤེར་སྒྲོན་གྱི་གསུང་ཟིན་ལྟར་བརྟག་པ་གཉིས་
ལས་མི་བྱེད་པའི་ལུགས་དང་། དགོངས་པ་བླངས་ནས་བརྟག་པ་གསུམ་བྱེད་པའི་ལུགས་
གཉིས་ཀ་བཀོད་པ་ཡིན་པས་གཞུང་འདི་དང་མི་འགལ་ལམ་སྙམ། ཞེས་བདག་གི་བླ་མ་
ཐམས་ཅད་མཁྱེན་པས་བཀའ་སྩལ་པ་ལྟར་ཏེ་འདིའི་ཁྱད་པར་དུ་བྱས་གསུངས་པ་སྒྲ་བློས་
ཁྱད་པར་དུ་བྱས་པའོ། ༼༢༠༽ ཡིག་ཆར། ཁོ་ན་རེ། དབུ་མ་བས་གྲངས་ཅན་གྱི་ངོར་

ཚེ་ཏན་ཞབས་དྲུང་གྱི་བཀའ་ལན། 
133
མིག་སོགས་བདག་ལས་མི་སྐྱེ་བར་སྒྲུབ་པའི་ཚེ། ཞེས་པ་ནས། ཕྱི་མ་དཔེའི་སྐབས་སུ་
ཀུན་རྫོབ་ལ་དཔྱོད་པ་ཡིན་པས་རྒོལ་གཉིས་ཀ་ལ་མཐུན་སྣང་དུ་གྲུབ་པའི་ཆོས་ཅན་གཟུང་
དུ་ཡོད་ལ། དོན་གྱི་སྐབས་སུ་དོན་དམ་ལ་དཔྱོད་པ་ཡིན་པས་དེ་འདྲའི་ཆོས་ཅན་མཐུན་
སྣང་དུ་གྲུབ་པ་གཞག་དཀའ་བའི་ཕྱིར་གསུངས་པས། ཆོས་ཅན་རང་གི་ངོ་བོ་ལ་སྦྱར་ཚེ་
རང་བཞིན་གྱིས་གྲུབ་པ་མེད་པ་འདྲ་བས་སྔ་མ་ཡོད་ཚུལ་དང་ཕྱི་མ་མེད་ཚུལ། ཀུབ་རྫོབ་
དང་དོན་དམ་ལ་དཔྱོད་པའི་དོན་བཅས་གང་། ཞེས་པ་ལ། འདི་ཡང་བདག་གི་བླ་མ་ཐམས་
ཅད་མཁྱེན་པས། དཔེ་དང་མི་འདྲ་སྟེ། སངས་རྒྱས་པས་བྱེ་བྲག་པ་ལ་སྒྲ་མི་རྟག་པར་
སྒྲུབ་པ་ན། གཉིས་ཀའི་ལུགས་ལ་འབྱུང་འགྱུར་དང་ནམ་མཁའི་ཡོན་ཏན་གང་གིས་ཀྱང་
ཁྱད་པར་དུ་མ་བྱས་པར་སྤྱིར་སྒྲ་ཙམ་ཞིག་ལ་ཚད་མར་སོང་ཞེས་བསྟན་དུ་ཡོད་ལ། མིག་
སོགས་བདག་ལས་མི་སྐྱེ་བར་སྒྲུབ་སྐབས་རང་བཞིན་གྱིས་སྟོང་པར་སྨྲ་བ་དང་། རང་བཞིན
གྱིས་མི་སྟོང་བར་སྨྲ་བ་གཉིས་ཀྱི་ལུགས་ལ་འཁྲུལ་བའི་ཤེས་པས་གྲུབ་པའི་རྫུན་པ་དང་། མ་
འཁྲུལ་བའིཤེས་པས་གྲུབ་པའི་བདེན་པ་གང་གིས་ཀྱང་ཁྱད་པར་དུ་མ་བྱས་པའི་ཆོས་ཅན་
མིག་གི་སྤྱི་འདི་ཙམ་ལ་ཚད་མར་སོང་ངོ་ཞེས་བསྟན་དུ་མེད་པས་སོ། །ཞེས་བཤད་ན་གཞུང་
འདི་དང་། ལེགས་བཤད་སྙིང་པོའི་དགོངས་པར་མཐུན་ནམ་སྙམ། ཞེས་ལྷག་མཐོང་
དཀའ་འགྲེལ་ལས་བཀའ་སྩལ་བས་ཤེས་ནུས་ཤིང་། འདིའི་ཀུན་རྫོབ་དང་དོན་དམ་ལ་དཔྱོད་
པའི་དོན་ནི། སངས་རྒྱས་དང་བྱེ་བྲག་པས་སྒྲའི་ཀུན་རྫོབ་པའི་ངོ་བོ་ལ་འདོད་ཚུལ་མ་མཐུན་
པར་དཔྱོད་པ་དང་། རང་བཞིན་སྨྲ་བ་དང་ཐལ་འགྱུར་ ར་བས་མིག་སོགས་ཀྱི་དོན་དམ་པའི་
ངོ་བོ་ལ་དཔྱོད་པ་སྟེ་ཞིབ་ཆ་ཕྲ་བ་མང་དུ་དགོས་སོ། ༼༢༡༽ དུས་གསུམ་གྱི་ནང་ནས་
ད་ལྟ་བ་གཙོ་བོ་ཡིན་ཚུལ་གང་ལགས། ཞེས་པ་ལ། ད་ལྟེ་བ་འཇོག་པ་འདས་མ་འོངས་

ཚེ་ཏན་ཞབས་དྲུང་གྱི་བཀའ་ལན། 134
གཉིས་ལ་གཙོ་ཆེར་མི་ལྟོས་ཀྱང་འདས་མ་འོངས་གཉིས་གཙོ་བོར་ད་ལྟ་བ་ལ་ལྟོས་ནས་འཇོག་
པའི་གནད་ཀྱིས་ཡིན་ནོ། ༼ ༣༢༽ རྣམ་བཤད་ལས། ཟླ་ཉི་གཅིག་གི་རེག་བྱ་ལ་ཚ་རེག་
དང་གྲང་རེག་གཉིས་ཡོད་པར་གསུངས་པ་དང་། ལྕགས་གོང་གཅིག་བུའི་རེག་བྱའི་རེག་
བྱ་ལ་སྲེག་མི་སྲེག་གཉིས་ཡོད་པར་གསུངས་པས། སྤྱིར་གཞི་གཅིག་གི་སྟེང་དུ་རེག་བྱ་
དེ་གཉིས་ཡོད་མེད་སོགས་འཕངས་ན་ཞིབ་ཆ་དང་། སྤྱི་མཐའི་སྒྲས་ཟིན་མི་མཐུན་པ་ལྟ་
བུའི་དོན་བཅས་གང་ལགས། ཞེས་པ་ལ། ཆུ་འབབ་འདིས་བསམ་གྱིས་མི་ཁྱབ་པའི་གནས་
འཆད་པ་ཡིན་པས་ཇི་ལྟར་བྱས་ཀྱང་འཛིན་བདེ་བ་དག་དཀའ་ཡང་། གཞི་གཅིག་གི་སྟེང་
ཚ་གྲང་གི་རེག་བྱ་སྟོབས་ཆེན་པོ་གཉིས་ནུས་མཚུངས་སུ་རྒྱུན་འགྲོགས་སུ་མི་རུང་བ་ལས་
ཚ་གྲང་སུ་མི་རུང་བ་ལས་ཚ་གྲང་གི་རེག་པ་གཉིས་ཡོད་པར་ཁས་བླངས་ཆོག་ལ། རྗེས་
འབྲངས་མཁས་པ་སུའི་གསུང་ཡིན་ཡང་རུང་གི་དབུ་མ་ལ་དབུ་མའི་རྣམ་བཤད་ཀྱི་སྒྲས་
ཟིན་དང་མཐུན་པ་གལ་ཆེ་བས། མཐའ་དཔྱོད་ཀྱི་དོན་ལྕགས་གོང་དམར་འབར་བའི་ཚ་
བའི་རེག་བྱ་ལ་གྲང་བའི་རེག་བྱ་མེད་ཅེས་པའི་དོན་དུ་བྱས་ན་ཆོས་གྲྭའི་ཉིན་གཅིག་གི་འཕུད་
ཐབས་ལ་རུང་ཡང་། བབ་ན་རང་གི་ལེགས་བཤད་ནང་ཚན་གྱི་སྒྲས་ཟིན་ལ་མི་མཐུན་པ་
རེ་མཁས་པ་ཕལ་ཆེར་ལ་སྲིད་པས་རང་སར་བཞག་ན་སྟབས་བདེ་འདྲ། ༼༣༣༽ འགྲེལ་
བར་རྣམ་པར་ཤེས་པ་ཨུཏྤལ་ལའི་འདབ་མ་བརྒྱ་འབིགས་པ་ལྟར་རིམ་གྱིས་འབྱུང་བ་རྣམས་
འཇུག་པ་མྱུར་བས་ཅིག་ཅར་དུ་འཇུག་པ་ལྟ་བུར་མངོན་པ་ཡིན་ནོ་ཞེས་པའི་གཞུང་འདི་དེ་
ཕལ་ཆེར་རྒྱ་དཔེ་མ་དག་པ་ཡིན་ནམ་ཞེས་
གཉིས་ཀྱི་ལུགས་སུ་འཇོག་དཀའ་བར་སྣང་སྟེ། 
པས་རང་རིག་སྒྲུབ་མཁན་དེ་གཉིས་ཀྱི་ལུགས་ལ་རྒྱ་དཔེ་མ་དག་པ་ཡིན་ཚུལ་དང་། སྤྱིར་
གཞུང་དེ་རྒྱ་དཔེ་མ་དག་པ་ཡིན་མིན་གང་ཡིན། ཞེས་པ་ལ། འདི་སྐོར་ཕྲན་ལ་འདྲིས་

ཚེ་ཏན་ཞབས་དྲུང་གྱི་བཀའ་ལན། 
135
ཆ་མེད་ཀྱང་། གཞུང་འདི་ནི་སྐབས་འདིའི་རང་རིག་སྒྲུབ་མཁན་མདོ་སེམས་གཉིས་ཀྱི་
ལུགས་སུ་འཇོག་མི་རུང་པ་ནི། དེ་གཉིས་ཀྱིས་ཁྲ་འཛིན་མིག་ཤེས་ཀྱིས་ཁྲ་བོ་ལ་བལྟས་
ཚེ་ཁྲ་ཙམ་འཛིན་པའི་རྣམ་ཤེས་གཅིག་པུ་སྐྱེ་བར་འདོད་པར་མ་ཟད། འཇུག་པ་མྱུར་བ་
ཅིག་ཅར་འཁྲུལ་བའི་རྒྱུ་ཡིན་པ་རྣམ་འགྲེལ་ལས་བཀག་པ་ལ་ཐུག །དེས་ན་འཇུག་འགྲེལ་
གྱི་གཞུང་དེ་སྐབས་འདིའི་རང་རིག་འདོད་མཁན་གཉིས་ཀའི་ལུགས་སུ་མི་རུང་བས་རང་
རིག་འདོད་མཁན་གྱི་ལུགས་ལྟ་བུར་བཀོད་པ་རྒྱ་དཔེ་མ་དག་པ་ལས་བསྒྱུར་བའི་སྐྱོན་ཡིན་
ཞེས་པ་རྣམ་བཤད་ཀྱི་ཚིག་ཟིན་བཅོས་མེད་དུ་བཤད་ཚུལ་ཡིན་པས་གཙིགས་སུ་བྱེད་དགོས་
ཀྱང་ཡིག་ཆར་རྣམ་འགྲེལ་ཊཱིཀ་ཆེན་གྱི་ཚིག་ཟིན་གཙོ་བོ་མཛད་པ་དང་བསྟུན་འགལ་འདོད་
དུ་ཡབ་སྲས་ཀྱི་ལེགས་བཤད་གཅིག་ཏུ་བསྒྲིགས་པ་ལྟར་བྱས་ན་ཆོས་གྲྭ་ནས་ཁས་ལེན་འཛིན་
པ་དེ་ཁྱད་ཙམ་སྣང་། ༼༢༤༽ ཡིག་ཆར། ང་ཡི་བ་ཆོས་དང་གང་ཟག་གང་ཡང་མ་
ཡིན་གསུངས་པས། འཇིག་ལྟའི་མིགས་ཡུལ་དུ་གྱུར་པའི་ང་དང་ང་ཡི་བའི་དོན་གང་
བ|
ཡིན་དང་། ང་དང་ང་ཡི་བ་ལ་རང་རྒྱུད་ཀྱིས་བསྡུས་པ་དགོས་མི་དགོས་དང་། ང་དང་
ང་ཡི་བ་འགལ་མི་འགལ་དང་། སྤྱིར་སྐྱེ་བ་སྔ་ཕྱིའི་བདག་ལ་དམིགས་པའི་འཇིག་ལྟ་ཡོད་
ཀྱང་། ཡིག་ཆར་སངས་འཕགས་ལ་དམིགས་པའི་འཇིག་ལྟ་མེད་གསུངས་པ་བཅས་ཀྱི་
དོན་ཡང་བཀའ་གསལ། །ཞེས་པ་ལ། ང་ཡི་བའི་དོན་ཡིག་ཆ་སོ་སོའི་གསུང་ཚུལ་མི་འདྲ་
བ་རྣམས་ལ་ཐུགས་རྩེ་གཏད་ས་ཡ་མཚན་པ་རེ་ཡོད་པ་ལས་ཐམས་ཅད་རྗེའི་གསུང་གི་སྒྲས་
ཟིན་དང་བསྒྲིགས་པར་མི་སྣང་། ( ང་ཡི་བའི་ནས་མི་སྣང་བར་མ་དཔེར་མི་གསལ་ནའང་སྣང་ཚོད་
ལྟར་བསྐངས།) །བདག་གི་བླ་མ་ཐམས་ཅད་མཁྱེན་པའི་གསུང་ལས། ཕུང་པོ་ཚོགས་ཙམ་
གྱིས་ཁྱད་པར་དུ་བྱས་པའི་ང་ཡི་བ་ལ་དམིགས་ནས་རང་གི་མཚན་ཉིད་ཀྱིས་གྲུབ་པའི་ང་

ཚེ་ཏན་ཞབས་དྲུང་གྱི་བཀའ་ལན། 136
ཡི་བར་འཛིན་པའི་བློ་དེའི་དམིགས་ཡུལ་ང་ཡིན་ཏེ། ང་དང་ང་ཡི་བ་གཉིས་ཡིན་པས། དེ་
ལྟར་འཛིན་པ་གང་ཟག་གི་བདག་འཛིན་མིན་པར་ཐལ་བའི་སྐྱོན་མེད་ཟེར་རམ། ཡང་ན་
མིག་གིས་ཁྱད་པར་དུ་བྱས་པའི་ང་ཡི་བ་དང་། རྣ་བས་ཁྱད་པར་དུ་བྱས་པའི་ང་ཡི་བ་སོགས་
ལ་དམིགས་ནས་རང་གི་མཚན་ཉིད་ཀྱིས་གྲུབ་པའི་ང་ཡི་བར་འཛིན་པའི་བློ་དེ་དག་གིས་ང་
ལ་དམིགས་ནས་མིག་གམ་རྣ་བ་སོགས་ང་དེའི་ཡིན་པར་མཐོང་བ་རང་གི་མཚན་ཉིད་ཀྱིས་
གྲུབ་པའི་ང་ཡི་བར་འཛིན་སྟབས། དེའི་དམིགས་ཡུལ་ལ་ང་དང་ང་ཡི་བ་གཉིས་ཀ་ཡོད་
པས་སྐྱོན་མེད་བྱས་ན་བདེའམ་བརྟག །ཅེས་པ་གནད་རྣམས་བསྒྲིལ་བའི་ལེགས་བཤད་
དེ། གོ་རྒྱུ་ང་རང་བཞིན་གྱིས་ཡོད་པར་འཛིན་པའི་འཇིག་ལྟའི་དམིགས་པ་དང་། ངའི་
མིག་རང་བཞིན་གྱིས་ཡོད་པར་འཛིན་པའི་སྐབས་ཀྱི་ངའི་ཞེས་པ་གཉིས་ང་དང་ང་ཡིར་འཛིན་
པའི་འཇིག་ལྟའི་དམིགས་པར་རིམ་བཞིན་འཇོག་དགོས། དེས་ན་ང་ཡི་བ་ལ་རང་རྒྱུད་ཀྱིས་
བསྡུས་པ་མི་དགོས་ཀྱང་འཇིག་ལྟའི་དམིགས་ཡུལ་དུ་གྱུར་པའི་དེ་ལ་རང་རྒྱུད་ཀྱིས་བསྡུས་
པ་དགོས་པ་དང་། འཇིག་ལྟའི་དམིགས་ཡུལ་དུ་གྱུར་པའི་ང་ཡི་བ་དེ་ང་ཡིན་པས་ང་དང་
ང་ཡི་བ་མི་འགལ་བ་དང་། ངའོ་སྙམ་པ་སྐྱེ་བའི་དམིགས་པ་ངོས་འཛིན་པ་ན་དེ་ལ་གང་
ཟག་དེའི་རྒྱུད་ཀྱིས་བསྡུས་པའི་ང་དགོས་པ་དང་གང་ཟག་དེ་དང་རྒྱུད་གཅིག་པའི་ང་ཐམས་
ཅད་འཇོག་པའི་བཞེད་པ་མ་མཐུན་པའི་དབང་གིས་སངས་འཕགས་ལ་དམགིས་པའི་འཇིག་
ལྟ་ཡོད་མེད་ཀྱིས་ཁས་ལེན་མི་འདྲ་འབྱུང་དམ་སྙམ། ༼༢༥༽ གྲངས་ཅན་གྱི་ལུགས་
ལ་བདག་ཤེས་རིག་གི་སྐྱེས་བུ་རྒྱུ་འབྲས་གང་ཡང་མིན་ཚུལ་དང༌། བློ་བེམ་པོར་འདོད་པའི་
བློ་དང་ཆེན་པོའི་དོན་དང་། རྩ་བའི་རང་བཞིན་དང་སྤྱི་གཙོ་བོའི་དོན་དང་། དེས་རྣམ་
འགྱུར་རྣམས་བསྐྱེད་ཚུལ་དང་། དབང་པོ་བཅུ་གཅིག་དང་འབྱུང་བ་ལྔ་རྣམོ་འགྱུར་ཁོ་ན་

ཚེ་ཏན་ཞབས་དྲུང་གྱི་བཀའ་ལན། 
137
ཡིན་ཚུལ་སོགས་གྲངས་ཅན་གྱི་ལུགས་དེ་མི་གོ་བས་དེ་རྣམས་ཀྱི་དོན་ཡང་གང་། ཞེས་
པ་ལ། བདག་ཤེས་རིག་གི་སྐྱེས་བུ་ཁོ་རང་ཆོས་གཞན་གང་གིས་ཀྱང་གསལ་བར་བྱེད་
དགོས་ཤིང་ཁོས་གང་ཡང་གསལ་བར་མི་བྱེད་པ་ནི་རྒྱུས་འབྲས་གང་ཡང་མིན་པའི་དོན་དང་།
བློ་དང་ཆེན་པོ་ནི་རྣམ་གྲངས་ཏེ། ་ ཚད་ཆེན་དཀའ་འགྲེལ་ལས། བློ་ཡང་འདི་བུམ་པའོ་
སྣམ་བུའོ་ཞེས་ཡུལ་ངེས་པའི་མཚན་ཉིད་ཅན་ནོ། །ཞེས་གསུངས་པ་ལྟར་རོ། ། སྤྱི་དང་
གཙོ་བོ་དང་རྩ་བའི་རང་བཞིན་རྣམས་རྣམ་གྲངས་ཏེ་རྣམ་འགྲེལ་ཊཱིཀ་ཆེན་ལས། སྤྱི་གཙོ་
བོ་ཞེས་བྱ་བ་ཆོས་རྣམས་ཀྱི་རང་བཞིན་དང་གནས་ལུགས་དང་དོན་དམ་པར་གྱུར་པའི་བདེན་
པར་གྲུབ་ཅིང་། མི་འགྱུར་བ་ཆ་ཤས་ཅུང་ཟད་ཀྱང་མེད་པས་ཁམས་གསུམ་པོ་ཐམས་ཅད་
ཀྱི་རང་བཞིན་ལ་ཁྱད་པར་ཅུ་ཟད་ཀྱང་མེད་པ་ཡོན་ཏན་གསུམ་གྱི་བདག་ཉིད་ཅན། ཞེས་
པ་ལྟར་ཡིན་ལ། དེ་ཡང་རང་སྡེས་འདོད་པའི་སྤྱི་བྱ་བྲག་གྱི་ཡ་གྱལ་གྱིས་སྤྱི་ལ་དེ་ལྟར་སྒྲོ་
བཏགས་པའོ། །རང་བཞིན་དང་རྣམ་འགྱུར་གྱི་ཁྱད་པར་ཡང་། དེ་ཉིད་ལས། རང་
བཞིན་ཞེས་པ་ནི། འབྲས་བུ་ནུས་པའི་ངོ་བོར་རང་གི་རང་བཞིན་དུ་གནས་པས་རང་བཞིན་
ཞེས་བྱ་ལ། །རང་ཉིད་རྒྱུའི་ངོ་བོ་ལས་རྣམ་པ་གཞན་དུ་གསལ་བར་མངོན་དུ་གྱུར་བའམ་
སྐྱེས་པས་ན་རྣམ་འགྱུར་ཞེས་བྱའོ། །ཞེས་པ་ལྟར་ཏེ་དེས་རང་བཞིན་གྱིས་རྣམ་འགྱུར་རྣམས་
སྐྱེད་ཚུལ་ཡང་ཤེས་ནུས་པར་མ་ཟད་སྔར་ཡང་བཤད་ཟིན་ཏོ། །དབང་པོ་བཅུ་གཅིག་དང་
འབྱུང་བ་ལྔ་རྣམ་འགྱུར་ཁོ་ན་ཡིན་ཚུལ་ཡང་གསལ་ཟིན་གྱི་འབྲས་བུ་གང་ཡང་ནུས་པའི་
ངོ་བོར་རང་གི་རང་བཞིན་དུ་གནས་པ་མི་སྲིད་ལ། རང་ཉིད་རྒྱུའི་ངོ་བོ་ལས་རྣམ་པ་གཞན་
དུ་གསལ་བར་སྐྱེ་བའི་རྒྱུ་མཚན་གྱིས་ཡིན་ནོ། །དྲི་བའི་དངོས་ལན་དེ་ཙམ་སྟེ། དོགས་
པ་གཞན་སྐྱེས་ཏེ་དྲིས་པ་ཡིན་ན་སླར་ཚིག་ལ་གསལ་བར་ཐོན་པ་བྱུང་ན་འཀྲོལ་ཆོག་གོ

ཚེ་ཏན་ཞབས་དྲུང་གྱི་བཀའ་ལན། 138
༼༢༦༽ ལྔ་ཆར་བདག་ཏུ་འདོད་པའི་ལུགས་ཕུང་པོ་ལྔ་པོ་རེ་རེ་ནས་བདག་ཡིན་མིན་འཕངས་
ན་ཞིབ་ཆ་གང་། མང་བཀུར་བ་ཁ་ཅིག་གིས་བདག་རྟག་མི་རྟག་གང་དུའང་བརྗོད་དུ་མེད་
པར་གསུངས་པས། དེའི་ལུགས་ལ་བདག་མི་རྟག་པ་མིན་ན་དེས་འདུས་བྱས་ཐམས་ཅད་
མི་རྟག་པར་ཁས་ལེན་དགོས་པས་དོན་གང་ལགས། ཞེས་པ་ལ། སྤྱིར་ལྷས་བྱིན་གཅིག་
ཉིད་ལའང་ལྡོག་པས་ཕྱེ་ན་མང་དུ་ཡོད་པ་ལྟར་ཕུང་པོ་ལྔ་ཆར་བདག་ཏུ་འདོད་པའི་ལུགས་
ལ་གང་ཟག་གཅིག་ལའང་ཕུང་པོས་ཕྱེ་ན་གང་ཟག་ལྔ་ཡོད་པ་མི་འགལ་བར་ཁས་ལེན་ནམ་
སྙམ། མང་བཀུར་སོགས་ཀྱིས་བདག་རྟག་མི་རྟག་གང་ཡང་མིན་ཟེར་བ་བཞིན་འདུས་བྱས་
དང་འདུས་མ་བྱས་གང་ཡང་མིན་ཟེར་རམ་མི་ཤེས། ༼༢༧༽ ས་དེ་དང་དེའི་སྐབས་སུ་
ཕར་ཕྱིན་གྱི་ཉམས་ལེན་ཆེས་ལྷག་པ་ཐོབ་པའི་དོན་བཅས་མཁས་པ་ལ་དཀའ་གནས་ཡིན་
མིན་མི་ཤེས་ཀྱང་། ཁོང་ཡབ་སྲས་ཧ་ཅང་རྒྱུས་ཡོད་ཀྱི་བླ་མ་ཡིན་སྟབས་དམན་བུ་བདག་
ལྟ་བུས་ཀྱང་སྤོབས་པ་བསྐྱེད་དེ་ཆོས་གྲྭའི་ནང་དུ་རྩོད་ཚེ་མི་ཤེས་པ་རགས་རིམ་ཞིབ་ཆ་མེད་
པར་མ་ཟད་ཁ་ལ་གང་ཐོན་དང་ཡིད་ལ་གང་ཤར་དྲི་བའི་ཚུལ་དུ་ཕུལ་བ་ལ་དགོངས་ཁྲོལ་
མི་མཛད་ཅིང་ཁྱབ་མཐའ་བྱས་ཆོག་པའི་བཀའ་ལན་གསལ་པོ་མྱུར་སྩོལ་མཁྱེན་མཁྱེན། ཅེས་
པ་ལ། ས་དང་པོར་ཆོས་ཉིད་རྟོགས་པའི་རྟོགས་ཚུལ་གྱི་ངོ་བོ་དེ་ལྷག་ས་བཅུ་པར་ཡང་འབྱུང་
རྒྱུ་མེད་པ་བཞིན། ས་དང་པོར་སྦྱིན་པའི་ཉམས་ལེན་གྱི་སྟོབས་རྫོགས་པ་ལས་ལྷག་ས་བཅུ་
པར་ཡང་འབྱུང་རྒྱུ་མེད་པ་ནི་སྦྱིན་པའི་ཕར་ཕྱིན་གྱི་ཉམས་ལེན་ཆེས་ལྷག་པར་ཐོབ་པའི་དོན་
ཡིན་ནམ་སྙམ་ཡང་དེ་ལྟར་བཤད་པ་མ་མཐོང་ངོ༌། །མདོར་ན་ཕྲན་མ་ནས་ཤེས་རབ་མི་
གསལ་བས་གཞུང་གང་ལ་ཡང་ཕྱོགས་འགྲོ་ཙམ་ཡང་མ་ཤེས་པའི་ཁར། ད་ལྟ་སྲོག་ནད་
ཀྱིས་ལྷག་པར་མི་འཆར། ཤར་ཡང་མིའི་རང་བཞིན་དང་སྦྱངས་པ་མཐའ་མ་ཆོད་པ་གང་

ཚེ་ཏན་ཞབས་དྲུང་གྱི་བཀའ་ལན། 
139
ཅིས་ཞིབ་ཆ་ཅི་ཡང་མེད་པ་དང་གནས་སྐབས་མཚམས་བཅད་ལྟ་བུར་ཡོད་པས་ཁ་འདོན་
གྱི་བྲེལ་བས་གཞུང་གསར་ཀློག་ཀྱང་ཆེས་གསར་པར་གང་ཤར་སྨྲ་བ་ལ་ངོ་མཚར་བར་ལན་
ཕུལ་བ་རྣམས་ཀྱི་ནང་ན་ཕན་ཐོགས་པ་ཅུང་ཟད་རེ་ཡོད་ན་དགྱེས་བཞེས་དང་། ནོངས་
བ་རྣམས་ཕྲན་ལ་སྒྲིབ་པར་མི་འགྱུར་བ་དང་། སྤྱིར་དྲི་བ་དང་ལན་གྱིས་གཞུང་དོན་ལ་དཔྱོད་
པ་ནི་གང་ཟག་གཉིས་པོ་གང་ལ་ཡང་སྔར་ཤེས་པ་ཡིན་ན་དྲན་པ་གསོ་བ་དང་། མ་ཤེས་
པ་ཡིན་ན་ཤེས་རབ་ཀྱི་བགོ་བཤའ་འགྱེད་པའི་ཐབས་བླ་ན་མེད་པ་ཞིག་ཡིན་ནའང་། དེང་
སང་དུས་དབང་གིས་དྲི་བ་བྱས་ན་ཉམས་སད་པའི་དན་རྟགས་འཁྲུལ་མེད་དུ་འཛིན་པ་ལ་
སྐྱོ་བ་བྱང་ཁོག་ཏུ་ཆུད་པས་མནར་བ་ལ། ཁྱེད་ནས་ཤེས་རབ་ཀྱི་དགའ་སྟོན་སྤེལ་བའི་དྲི་
བ་བྱུང་བར་ཡིད་གཏིང་ནས་སྤྲོ་བའི་རྐྱེན་དུ་གྱུར། སླད་མར་ཡང་། རང་རེ་ལ་ལྟོས་ཏེ་
དལ་འབྱོར་ལ་སྙིང་པོ་ལེན་པའི་མཆོག་གཞུང་ལུགས་ཆེན་མོར་བལྟ་རྟོག་དང་དཔྱད་པ་མི་
འབྲེལ་བ་ལས་ལྷག་མེད་པས་དེ་དོན་ཐུགས་ལ་ཟུངས། ད་དུང་འབེལ་གཏམ་དུ་བགྱིད་འོས་
གང་ཡོད་ལ་འཕྲོས་པ་རྒྱུན་མར་ཡོད་པ་ཞུ། ཞེས་ཕྲག་ལྷན། ལྷ་རྫས་བཅས་ཀུན་དགའ་ར་བ་
ཨེ་ཝཾ་དགའ་ཚལ་ང་མཚམས་བཅད་ཀྱི་གཟུགས་བརྙན་ལ་གནས་པའི་ཐུགས་གསེང་ནས་ཕུལ། །།
༈སྟག་ཚང་ལྷ་མོའི་གཞུང་བརྒྱ་སྨྲ་བའི་བཤེས་གཉེན་དཀོན་མཆོག་ཤེས་རབ་ཀྱི་དྲི་བའི་ལན།
༈ཆོས་གོས་ཞགས་འབུལ་ལ་སྤང་ལྟུང་འབྱུང་ཡང་བྱིན་རླབས་ཨེ་འཇིག ཅེས་པ་དང་།
སྤང་ལྟུང་བྱུང་ཡང་བྱིན་རླབས་མི་འཇིག་པར་མངོན་ཏེ། བུ་ཊཱི ཀ་ལས་ ༢༤༡ བ་ ༤
སྤང་ལྟུང་བྱུང་ནས་སྤངས་པ་དང་། །ཞེས་སྤང་ལྟུང་བྱུང་བ་འཇིག་རྒྱུར་མ་གསུངས་པར།
དེ་བྱུང་ནས་སྤངས་པ་ཉིད་བྱིན་རླབས་ཀྱི་འཇིག་རྒྱུར་གསུངས་པའི་ཕྱིར་སྙམ། འོན་ཀྱང་

ཚེ་ཏན་ཞབས་དྲུང་གྱི་བཀའ་ལན། 140
ད་ལྟ་འབྲལ་སྤང་བྱུང་ན་སླར་བྱིན་རླབས་བྱེད་པ་ནི་སྤངས་པའི་ཆད་ལས་མ་ཕོག་པར་སྤང་
ལྟུང་ཕྱིར་བཅོས་སུ་མེད་པས་གོས་དེ་གཞན་ལ་སྤངས་ནས་ཕྱིར་འཆོས་དགོས་ཤིང་། དེའི་
ཚེ་འཇིག་རྒྱུ་བྱུང་ཚར་བས་སླར་བྱིན་རླབས་བྱེད་དགོས་པ་དེའི་ཕྱག་ལེན་དར་བར་སྣང་།
ཨཡིག་ཆའི་འཇིག་རྒྱུ་བཞི་མ་བྱུང་བས་དེ་ལ་འཇིག་རྒྱུ་ཨེ་བྱུང་། ཞེས་པར། འཇིག་རྒྱུ་
བཞི་དང་བརྒྱད་དབྱེ་བསྡུ་བྱེད་དཀའ་བས་བྱིན་རླབས་འཇིག་རྒྱུ་བྱུང་ན་བཞི་པོའི་གང་རུང་
བྱུང་བས་མ་ཁྱབ་པ་འདྲ་སྟེ། གང་དུ་བྱིན་རླབས་བརྗེད་པ་དང་། རང་གི་མངོན་ཞེན་ཕྱུང་
བ་གཉིས་བཞི་པོའི་གང་ཡང་མ་ཡིན་པའི་ཕྱིར་སྙམ། ༣བྱིན་རླབས་ཞིག་ནས་སླར་རྒྱག་
ཚེ་བྱིན་རླབས་ཀྱི་རོ་མ་ཕྱུང་ན་གསར་དུ་རྒྱག་དགོས་ཟེར་བ་ཨེ་བདེན། ཞེས་པར། འཇིག་
རྒྱུ་བྱུང་ན་སྡོམ་རོ་བཞིན་བྱིན་རླབས་ཀྱི་རོ་མ་དབྱུང་རྒྱུ་ཡོད་པའི་ཁུངས་རྩོད་མེད་སྟོན་རྒྱུ་
ཡོད་ན་མ་གཏོགས་མི་བདེན་ནམ་སྙམ། དབྱར་གྱིས་ཚིགས་ལ་མཚམས་ཀྱི་ཕྱི་རོལ་ཅེས་
པའི་མཚམས་དགོན་པའི་མཐའ་ནས་རྒྱང་གྲགས་ལ་བྱེད་ཟེར་བ་དང་། མཚམས་ཐོ་བསླངས་
པའི་ཕྱི་རོལ་ནས་རྒྱང་གྲགས་འདས་པ་ལ་བྱེད་ཟེར་བ་གངཡིན། ཞེས་པར། མཐའ་ཆོད་
པ་མི་ཤེས་ཀྱང་། གནས་ལ་བློ་མཐུན་བྱེད་པའི་དེ་དང་། མཚམས་དང་བཅས་པའི་དེ་
དང་། མཚམས་མེད་པ་འམ་མཚམས་བཅད་པའི་དེ་གསུམ་ལས་ཐ་མར་རིགས་གསུམ་
ཡོད་པའིནང་ཚན། རྩ་བར། དགོན་པ་ལ་ནི་ཕྱོགས་སུ་རྒྱང་གྲགས་ཀྱི་མཐའ་ཚུན་ཆད་
དོ། །ཞེས་གསུངས་པ་ལ་ཁུངས་བཅོལ་ནས་སྤྱིར་ཕྱོགས་རེར་རྒྱང་གྲགས་རེའི་བར་ནི་
མཚམས་ལ་ངོས་འཛིན་ཅིང་། དེ་ཡང་མཚམས་པོ་ཆེ་གཅོད་སྐབས་མཚོ་ཊཱི ཀ་ཏུ། ༡༤༦
བ་༤ དབུས་ནས་གསུངས་པ་བཞིན་འདུལ་གཞུང་མང་པོར་འབྱུང་བ་ལ་དཔགས་ན་གནས་
དེའི་དབུས་ནས་གཞལ་བའི་དབང་དུ་བྱེད་དགོས་པར་མངོན། དེས་ན་དགོན་པའི་མཐའ་

ཚེ་ཏན་ཞབས་དྲུང་གྱི་བཀའ་ལན། 
141
ནས་གཞལ་བ་ལ་ཁུངས་ཇི་ལྟར་ཡང་། ཕྱོགས་རེར་རྒྱང་གྲགས་ཕྱེད་དང་གཉིས་ཀྱི་ཁྱོན་
དང་ལྡན་པའི་ཆོས་སྡེ་ལ་དབུས་ནས་གཞལ་ན་ཡོངས་རྫོགས་མཚམས་ནང་དུ་མི་ཆུད་པས་
ལས་རྣམས་བྱེད་མི་བདེ་སྟབས་སྐོར་ལམ་ནས་གཞལ་བ་རུང་མཐུན་དུ་འགྱུར་རམ་སྙམ་
པ་རྨོངས་བློར་འཆར། དབྱར་གྱི་སྐབས་ཀྱང་སྤྱིར་བཏང་དང་མི་འདྲ་བར་གསུངས་པ་མེད་
འདྲ་བས་དགོན་མཐའ་ལས་ཐོ་མཚམས་ནས་གཞལ་དགོས་པའི་ལུང་རིགས་བཙན་པོ་མེད་
དམ་སྙམ་ཞིང་། ཡོད་ཚེ་སླར་འཕྲོས་ཆོག ༈མཚོ་ཊཱིཀ་སྔོན་ཆོག་གི་མཚན་ཉིད་ལྟར་ན་
སྟོན་པ་རབ་བྱུང་བསྙེན་རྫོགས་ཅིག་ཅར་ཡིན་འདྲ་ཡང་གླེང་འབུམ་དུ་རིམ་ཆར་འདོད་པས་
རང་ལུགས་གང་། ཞེས་པར། བཅོམ་ལྡན་འདས་རང་བྱུང་གིས་བསྙེན་པར་རྫོགས་པས་
སངས་རྒྱས་པ་ན་བསྙེན་པར་རྫོགས་པ་ལ་རྩོད་པ་མེད་ན་ཡང་། མཆོད་རྟེན་རྣམ་དག་གི་
དྲུང་ནས་རབ་ཏུ་བྱུང་བའི་སྒྲས་ཟིན་བཞིན་ཏུ་མང་ཞིང་གྲགས་ཆེ། དེ་ལྟར་ན། རང་བྱུང་
གི་ཡེ་ཤེས་ཆོས་ཅན། རབ་བྱུང་དང་བསྙེན་རྫོགས་ཅིག་ཅར་དུ་འཐོབ་བྱེད་ཀྱི་ཐབས་ཡིན་
པར་ཐལ། དེར་གཏོགས་པའི་ཕྱིར་ན་མ་ཁྱབ་སྟེ། དེར་གཏོགས་པ་ལ་ཡིན་པའི་ཚུལ་གྱིས་
གཏོགས་པ་དང་ཕྱོགས་སུ་གཏོགས་པ་སོགས་དུ་མ་ཡོད་ཆོག་པའི་ཕྱིར། ཞེས་རྩོད་པ་སྤོང་
བ་དང་། ཡང་ན་བཅོམ་ལྡན་འདས་ཆོས་ཅན། རང་བྱུང་གི་ཚུལ་ཁྲིམས་དང་བསྙེན་རྫོགས་
ཀྱི་སྡོམ་པ་དུས་གཅིག་ཏུ་བཞེས་པ་མ་ཡིན་པར་ཐལ། མཆོད་རྟེན་རྣམ་དག་དྲུང་ནས་རབ་
ཏུ་བྱུང་བར་གསུངས་པའི་ཕྱིར་ན་མ་ཁྱབ་སྟེ། དེ་ནི་ཁྱིམ་ནས་ཁྱིམ་མེད་པར་བྱོན་ཏེ་ངུར་
སྨྲིག་གི་རྒྱལ་མཚན་བཞེས་པའི་དོན་ཡིན་པའི་ཕྱིར། ཞེས་རྩོད་པ་སྤངས་ཀྱང་རུང་ངོ༌།
ལྡབསྙེན་རྫོགས་སྒྲུབ་པའི་སྐབས་ཀྱི་ཕྱག་ཚན་བཅུ་གཅིག་གི་གྲངས་ངེས་ཇི་ལྟར་ཡིན། ཞེས་
པར། ལུང་གཞིར་ཕྱག་ཚན་དགུ་ལས་མེད་ཀྱང་སློབ་དཔོན་གྱིས་རུང་མཐུན་སྦྱར་བ་གཉིས་

ཚེ་ཏན་ཞབས་དྲུང་གྱི་བཀའ་ལན། 142
བཅས། མཚོ་ཊཱི ཀ་༥༠ ན་༦ ཏུ་སྡོམ་གྱིས་བསྡུས་པ་ལྟར་ཕྱག་ཚན་བཅུ་གཅིག་ཏུ་གྲགས་
པ་མདོ་རྩའི་དངོས་བསྟན་ལ་བྱེད་དགོས། དེའི་སྟེང་འདུལ་འཛིན་རྣམས་ཀྱིས་རིགས་པས་
སྦྱར་བ་རྗེས་དྲན་གྱི་ཕྱག་དང་བཅས་བཅུ་གཉིས། ཤཱ་ཏཾ་དུ་ཆོས་ལ་ཡང་གསུངས་པས་དེ་
དང་བཅས་སྤྱིར་བཅུ་གསུམ་བྱུང་ཡང་བཅུ་གཅིག་གི་དབང་དུ་བཏང་ན། ལས་ཆོག་ཏུ་༡༨
བ་༦ སྟོན་པ་དགེ་འདུན་ལས་བྱེད་ཀྱི་ཕྱག་གསུམ་བསྟུད་མར་སོང་ནས། ནང་དུ་བར་
ཆད་འདྲི་བ་པོར་ཡང་ཕྱག་ཚན་གཅིག་གསུངས་ཡོད་པ་གཉིས་སོ་སོར་བགྲངས་ན་བཅུ་གཅིག་
གི་གྲངས་ལ་མི་འགྲིག་པས་ཕྱི་མ་དོར་ན་མཚོ་ཊིཀ་སོགས་དང་མཐུན་པར་འདྲ་ཡང་། དེ་
ལྟ་ཕྱག་ལེན་ལ་ལས་བྱེད་ཀྱི་ཕྱག་དོར་ནས་བར་ཆད་འདྲི་བའི་དེ་བྱེད་ཀྱིན་འདུག ལྷཐལ་
མོ་དབུག་དབུག་པོ་དང་། ལྗབ་ལྗབ་པོ་དང༌། ཁོང་སྟོང་རྣམས་ཆོས་འདི་བའི་ཡིན་ནམ།
ཞེས་པར་། དེ་གསུམ་སྐད་དོད་གཅིག་བསྒྱུར་ཚུལ་མི་འདྲ་བའི་དབང་གིས་ཡིན་པ་རྣམ་
འབྱེད་འགྲེལ་པ་དང་། གཞི་འགྲེལ་དང་། པུ་ཎྱ་ཤྲཱིའི་བཤད་ཚུལ་རྣམས་ལ་བལྟན་ས་ཤེས་
ཤིང་། དེ་དག་ཆོས་འདི་པའི་ཡིན་པར་མཚོ་ཊིཀ་སོགས་སུ་གསལ་ལོ། ༈བསླབ་པ་རྒན་
པ་ལ་གནས་བརྟན་དང་ཚེ་དང་ལྡན་པ་ཞེས་པའི་ཚིག་མེད་པར་མི་གཟུང་བར་གསུངས་པ་
དང་། གཞན་དུ་བསླབ་པ་གཞོན་པ་ལ་ཚེ་དང་ལྡན་པ་དང་གནས་བརྟན་ཞེས་བརྗོད་པ་དང་།
རྒན་པ་ལ་ཚེ་དང་ལྡན་པ་ཞེས་བརྗོད་པ་དང་། གཞོན་པ་ལ་བཙུན་པ་ཞེས་མི་བརྗོད་པ་སོགས་
མི་ཤེས། ཞེས་པར། རྩ་བར། འདི་ལ་གནས་བརྟན་དང་ཚེ་དང་ལྡན་པ་ནི་ཉེ་བའི་ཚིག་
ཉིད་ཀྱིས་ཚུལ་དང་མཐུན་པ་ཡིན་ནོ། ། ཞེས་གསུངས་པ་དང་། སུམ་བརྒྱ་བར། ༧༤ ན་
༡ རྒན་ལ་བཙུན་པའི་ཉེ་བའི་ཚིག་གིས་བརྗོད། །གཞོན་ལའང་ཚེ་དང་ལྡན་པའི་ཉེ་ཚིག་
གིས། །དེ་བཞིན་གནས་བརྟན་ཞེས་པའི་ཉེ་ཚིག་བརྗོད། །དེ་ལྟར་འདི་ནི་མིང་སྨོས་རིམ་

ཚེ་ཏན་ཞབས་དྲུང་གྱི་བཀའ་ལན། 
143
པ་ཡིན། །ཞེས་གསུངས་པ་གཉིས་འགལ་དོགས་པས་ཉེས་པ་སྤོང་དགོས་སོ། །དེ་ལ་ལུང་
སྔ་མས་ཉེ་ཚིག་གི་མཚན་གཞི་ཙམ་བཟུང་ཞིང་། བསླབ་པ་རྒན་པར་དེ་དག་བརྗོད་འོས་
པ་ཊིཀྐར་༣༦ ༣ ན་༤ རྒན་པ་འདི་ལའོ། །ཞེས་པས་གྲུབ་ཅིང་། མགོན་མེད་ཟས་སྦྱིན་
གྱིས་ཞུས་པ་དང་། ཉེ་བར་འཁོར་གྱིས་ཞུས་ལན་དུ་བཅོམ་ལྡན་འདས་ལ་བཙུན་པ་ཞེས་
མང་དུ་བྱུང་བས་དེ་ཡང་བསླབ་པ་རྒན་པར་བྱ་འོས་སོ། །འོད་ལྡན་ ༡༥༩ ན་༣ ལས།
རྒན་པ་ལ་ཡང་རུང་གཞོན་པ་ལ་ཡང་རུང་བ་ནི་གནས་བརྟན་དང་ཚེ་དང་ལྡན་པ་ཞེས་ཉེ་
བའི་ཚིག་གཉིས་ཀྱིས་བརྗོད་པར་བྱའོ། །ཞེས་གསུངས་པས་ཉེ་ཚིག་དེ་གཉིས་རྒན་གཞོན་
གཉི་གར་རུང་བའི་ཉེ་ཚིག་གོ །འོན་ཀྱང་མཚོ་མཆན་༧༩༧ ན་༦ ལས། གཞོན་པ་ལ་
ནི། ནས། གནས་བརྟན་ཞེས་བརྗོད་པར་མི་བྱའོ། །ཞེས་གསུངས་པ་ནི་བརྟན་མཁས་
དང་མི་ལྡན་པའི་གཞོན་པ་ལ་དགོངས་སམ་སྙམ། བཙུན་པ་ཞེས་པ་གཞོན་པར་མི་སྦྱོར་
བར་འདུལ་གཞུང་རྣམས་སུ་རྒྱུ་མཚན་དང་བཅས་མང་དུ་གསུངས་པས་དེ་རྒན་པ་ཁོ་ནར་
སྦྱོར་བའི་ཉེ་ཚིག་དང་། གཞན་གཉིས་རྒན་གཞོན་གཉི་གར་སྦྱོར་བའི་ཉེ་ཚིག་ཡིན་ཡང་
གནས་བརྟན་གྱི་མཚན་ཉིད་མི་ལྡན་པའི་རྒན་གཞོན་སུ་ལའང་གནས་བརྟན་ཞེས་བྱར་མི་རུང་
བ་དང་། བསླབ་པ་རྒན་ཡང་ཉེ་ཚིག་དེ་གསུམ་ག་སྦྱོར་དུ་མི་རུང་བའང་ཡོད་དེ། རྩ་བར་
དེ་གཉིས་ལ་གཞན་དུ་ཉེ་བར་མི་བརྗོད་དོ། །ཞེས་པའི་ཐད་དུ་རང་གི་མཁན་སློབ་ལ་དེ་གསུམ་
མི་བརྗོད་པར་འགྲེལ་པ་རྣམས་ལས་བྱུང་བའི་ཕྱིར་རོ། །དེས་ན་བསླབ་པ་རྒན་པ་དང་ཉེ་
ཚིག་གསུམ་པོའི་གང་རུང་སྦྱོར་འོས་པའི་ཡུལ་ལ་མུ་བཞི་བརྩིར་རུང་ངོ༌། །འདི་ཕྱོགས་
ན་རྒན་པར་གནས་བརྟན། མཉམ་པར་བཙུན་པ། གཞོན་པར་ཚེ་དང་ལྡན་པ་ཟེས་བརྗོད་
སྲོལ་བཙུགས་པ་འདུལ་འཛིན་མི་མཁས་པ་དག་གིས་ཁུངས་གསལ་བཙན་རྩད་མ་ཆོད་པའི་

ཚེ་ཏན་ཞབས་དྲུང་གྱི་བཀའ་ལན། 144
རང་མཚང་ངོ༌། ལྟཕྱག་ཟིང་པོ་ཟེར་བ་མགོ ། ཞེས་པར། གུང་ཐང་རིན་པོ་ཆེས། ཟིང་
པོ་ཞེས་པ་ཆ་མི་འགྲིགས་པའམ་བསྣོལ་བའམ་འཆོལ་བ་ཞིག་གི་དོན་དུ་འདུག་པས་ཐོག་མར་
”ཐམས་ཅད་ཀྱིས་ནང་དུ་ཕྱོགས་ནས་མདུན་ངོས་སུ་ཕྱག་གཅིག །དེ་ནས་གཞན་དང་བསྟུན་
མི་དགོས་པར་རང་གི་གཡས་གཡོན་དུ་རེ་རེ་འཚལ་ན་འགྲིག །བཅུ་གཉིས་འཚལ་ན་གསུམ་
དུ་གསུངས་པ་དང་འགལ་ཞིང་ཆ་འགྲིག་ཀྱང་ཡིན་པས་ཟིང་པོའི་དོན་མེད་པར་གསུངས་
ཀྱང་། ཟིང་པོའི་དོན་ཟང་ཟིང་ཞེས་པ་བཞིན་ཟེད་ཟེད་བྱེད་པ་ལས་གཞན་མིན་ལ། བཅུ་
གཉིས་འཚལ་ལས་གསུམ་གསུངས་པ་དང་མི་འགལ་ཏེ། ཕྱོགས་བཞིར་ཕྱག་རེ་རེ་འཚལ་
བ་ཟིང་པོ་གཅིག་ཏུ་བྱས་ནས་དེ་འདྲ་གསུམ་འཚལ་བ་ཡིན་པའི་ཕྱིར། དེ་ཡང་ཕན་ཚུན་
གཅིག་ལ་གཅིག་ཕྱག་འཚལ་ཏེ་ཕྱག་ཟིང་པོ་བྱུང་བ་ཡིན་པར་གཞི་གསུམ་གསལ་བྱེད་སོགས་
ལས་བྱུང་བས་ཕྱོགས་བཞི་གར་འཚལ་དགོས་ངེས་སུ་སྣང་། ཤེས་བྱེད་རྣམས་རྒྱ་མ་བསྐྱེད་
དོ། ༈ རྫས་ཀྱི་དགག་དབྱེ་བྱེད་པ་པོའི་ལག་ཏུ་ཁབ་ལ་སོགས་པའི་རྫས་ཐོགས་བཞིན་དུ་
དགེ་འདུན་རྒན་རིམ་ལ་དགག་དབྱེ་བྱེད་དགོས་གསུངས་པ་འདྲ་བ་གང་ལགས། ཞེས་པར།
དེ་ལྟར་གཞི་གསུམ་ཆོ་ག་དང་གསལ་བྱེད་སོགས་སུ་བྱུང་བ་བཞིན་འདུལ་གཞུང་རྣམས་མཐུན་
པར་སྣང་བས་འདི་ཕྱོགས་སུ་ལག་ལེན་དེ་ལྟར་བྱེད་ཀྱིན་ཡོད། རྫས་ཀྱི་དགག་དབྱེ་བྱས་
པའི་དུས། ཤིན་ཏུ་རུང་ངོ་ཞེས་བརྗོད་མ་ཐག་པ་དང་། དེ་ཙམ་མིན་པར་རྫས་བསྡུས་ནས་
བགོས་ཚར་བ་གང་གི་སྐབས་ཡིན་དཔྱད་གཞི་ཅུང་ཟད་ཡོད་ཀྱང་། གཞི་གསུམ་ཆོ་གའི་
གསུང་ཚུལ་དང་། གསལ་བྱེད་དུ་དེ་ལྟར་དགག་དབྱེ་དངོས་གཞིའི་ཆོ་ག་བྱས་ནས་དགེ་
སློང་རྣམས་ཀྱི་རྙེད་པ་ཅི་ཡོད་དང་། དགེ་ཚུལ་རྣམས་ཀྱི་རྙེད་པ་ཅི་ཡོད་རྣམས་བསྡུས་ནས་
ལྷན་ཅིག་ཏུ་བགོ་བར་བྱའོ། །ཞེས་གསུངས་པས་སྔ་མ་ལྟར་ཡིན་པར་ངེས་སོ། ༈དགག་

ཚེ་ཏན་ཞབས་དྲུང་གྱི་བཀའ་ལན། 
145
དབྱེའི་ཚེ་འདུན་པ་ངེས་པར་འབུལ་དགོས་མིན་དང་། དེ་ལ་དགེ་ཚུལ་སློང་ཁྱད་ཡོད་མེད་
ཇི་ལྟར་ཡིན། ཞེས་པར། མཚམས་དེར་དབྱར་ཁས་བླངས་ཏེ་གནས་ཤིང་འདུ་མ་ནུས་
པ་ཐམས་ཅད་ཀྱིས་འདུན་པ་འབུལ་དགོས་པ་གཞི་གསུམ་ཆོ་ག་སོགས་ན་ཤིན་ཏུ་གསལ་ཞིང་།
རིགས་པས་ཀྱང་འགྲུབ་སྟེ། དགག་དབྱེ་ནི་དབྱར་ཁས་བླངས་པ་ཐམས་ཅད་ཀྱི་གསོ་སྦྱོང་
ཁྱད་པར་བ་ཡིན་པས་ན་དབྱར་ཁས་བླངས་པ་རྣམས་འདུན་པ་ཕུལ་བ་ཡན་ཆད་ཀྱིས་ཐུགས་
མ་མཐུན་པར་ལས་མི་འཆགས་པའི་ཕྱིར། དབྱར་ཁས་མ་བླངས་པ་མཚམས་ནང་དེར་
ཡོད་ཀྱང་འདུ་མི་དགོས་སམ་སྙམ་སྟེ། དེ་དག་ལ་དགག་དབྱེ་འབྱུང་བའི་རྒྱུ་དབྱར་གྱི་ནང་
དུ་ལྟུང་བ་གླེང་དྲན་སོགས་བཀག་པ་མེད་པའི་ཕྱིར། དེ་ལྟ་ན་དབྱར་ཁས་མ་བླངས་པ་རྣམས་
ཀྱི་ཉིན་དེའི་གསོ་སྦྱོང་ཇི་ལྟར་འགྱུར་དཔྱད་བྱར་སྣང་ངོ༌། །དགེ་ཚུལ་དགེ་འདུན་གྱི་ལ་ལས་
ལ་མི་དབང་པས་འདུན་པ་འབུལ་མི་དགོས་ཏེ། གཞན་དུ་ན་གསོ་སྦྱོང་ལ་ཡང་དེས་འདུན་
པ་དང་ཡོངས་དག་གཉིས་ཀ་འབུལ་དགོས་པར་འགྱུར་བས་སོ། ཕགྲངས་ཅན་པས་བདག
ཤེས་རིག་གི་སྐྱེས་བུ་རྒྱུ་འབྲས་གང་དུ་ཡང་མི་འདོད་པས། །རྩྭ་སོགས་རྩེ་ན་གླང་ཆེན་བརྒྱ།
ཞེས་སོགས་ཀྱི་གནོད་པ་གྲངས་ཅན་ལ་མི་འཇུག་པ་དང་། །ཟན་ཟ་མི་གཙང་ཟ་བར་འགྱུར།
ཞེས་པའི་ཉེས་པ་ཡང་མེད་དེ། དེ་ལྷག་མ་ཉེར་བཞིའི་གྲངས་ཅན་མིན་པའི་ཕྱིར། གྲངས་
ཅན་ཡིན་ན་ཉེས་པ་དེ་ཡོད་ཟེར་བ་ཇི་ལྟར་ཡིན། ཞེས་པར། རྣམ་འགྲེལ་ལས། །རྩ་
སོགས་རྩེ་ན་གླང་ཆེན་བརྒྱ། །སྔོན་ཚེ་མ་མཐོང་ཡོད་དོ་ཞེས། །དེ་སྐད་གྲངས་ཅན་ཕྱུགས་
ལས་གཞན། །ངོ་ཚར་བཅས་པ་སུ་བརྗོད་རྩོལ། །ཞེས་པའི་དོན་ཊིཀ་ཆེན་ལས། ༨༣
ན་༣ དེ་ནི་གྲངས་ཅན་ཕྱུགས་དང་འདྲ་བའི་འདོད་པ་ཡིན་གྱི་ །རྒྱང་ཕན་ཁྱོད་ནི་རྟོག་གེ་
བ་ཆེན་པོར་ཁས་འཆེ་བའི་ཕྱིར་ལུགས་དེ་ལེན་པར་མི་རིགས་སོ་ཞེས་པ་སྟེ། དེ་ཡང་འབྲས་

ཚེ་ཏན་ཞབས་དྲུང་གྱི་བཀའ་ལན། 
146
བུ་རྒྱུའི་བདག་ཉིད་དུ་ཁས་བླངས་པར་སོང་བས་དེའི་ཆ་ནས་གྲངས་ཅན་གྱི་འདོད་པ་བླངས་
པར་བཤད་པ་ཡིན་གྱི །ཞེས་གསུངས་པ་ལྟར་ཏེ་གྲངས་ཅན་པས་རྒྱུ་འབྲས་གཉིས་ཀྱི་རང་
བཞིན་ཕར་ཡིན་ཚུར་ཡིན་དང་རྒྱུའི་གནས་སྐབས་ན་འབྲས་བུ་མི་གསལ་བའི་ཚུལ་གྱིས་ཡོད་
པར་འདོད་ན་གླང་པོའི་བཟའ་བྱའི་རྩྭའི་རྩེ་ན་ཡང་མི་གསལ་བའི་གླང་ཆེན་བརྒྱ་ཡོད་པར་
ཁས་ལེན་དགོས་ཞེས་རིགས་པས་འཕུལ་བ་དང་། སྤྱོད་འཇུག་ལས། གལ་ཏེ་རྒྱུ་ལ་འབྲས་
གནས་ན། །ཟན་ཟ་མི་གཙང་ཟ་བར་འགྱུར། །རས་ཀྱི་རིན་གྱིས་རས་བལ་གྱི། །ས་
བོན་ཉོས་ལ་བགོ་བར་གྱིས། ཞེས་པའི་དོན་ཡང་དེ་དང་འདྲ་སྟེ། ཤེར་འབྱུང་གིས། ༢༧༢
བ་༤ ཟས་ཟ་བ་པོ་མི་གཙང་བར་འགྱུར་ཏེ། ནས། རྒྱུལ་འབྲས་གནས་ན་སྟེ། འབྲས་བུ་
གལ་ཏེ་རྒྱུ་ལ་ཡོད་པའི་རང་བཞིན་ཡིན་ནའོ། །ཞེས་དང་། གལ་ཏེ་རྒྱུས་འབྲས་བུ་གནས་
ན་ཞེས་པ་དང་འབྲེལ་ཏེ། རས་བལ་གྱི་ས་བོན་ཏེ་རྒྱུ་ལ་འབྱུང་བར་འགྱུར་བའི་འབྲས་བུ་
རས་ཡོད་པའི་ཕྱིར། ཞེས་སོགས་གསུངས་པ་བཞིན་འགྲེལ་བ་རྣམས་མཐུན་ཞིང་། རྩ་
བ་ཡང་ཆེས་གསལ་བའི་ཕྱིར་རོ། །གྲངས་ཅན་པས་རྒྱུའི་གནས་སྐབས་ན་ཡོད་པའི་མི་གསལ་
བའི་མྱུ་གུ་མཚན་ཉིད་པར་མི་སྨྲ་འདྲ་བས་དེའི་སྟེང་ནས་རྩོད་སྤོང་བྱས་ན་འགོག་ཚུལ་ལ་
དཔྱད་པ་ཤིན་ཏུ་གལ་ཆེ་ཡང་། གནས་སྐབས་ཀྱི་དོགས་སེལ་ལ་དེ་ཙམ་གྱིས་ཆོག་པར་
མངོན་ཏེ། རིགས་པ་དེ་ཐམས་ཅད་གྲངས་ཅན་པར་འཕེན་དོན་དང་འཇུག་དོན་དངོས་པོ་
དེ་དང་དེའི་རྒྱུའི་གནས་སྐབས་སུ་དངོས་པོ་དེ་དང་དེ་མི་གསལ་བའི་ཚུལ་གྱིས་ཡོད་པར་འདོད་
པ་ལ་འཕངས་པ་ཡིན་པས་སོ། ༈མིག་སོགས་བདག་ལས་མི་སྐྱེ་སྟེ། ཡོད་པའི་ཕྱིར་
ཞེས་པས་གྲངས་ཅན་པ་ཁེགས་ལ། སངས་རྒྱས་བསྐྱངས་དེས་མི་ཁེགས་པའི་རྒྱུ་མཚན་
ཅི། ཞེས་པར། གྲངས་ཅན་པས་བདག་སྐྱེ་ཁས་བླངས་པ་དང་། སངས་རྒྱས་བསྐྱངས་

ཚེ་ཏན་ཞབས་དྲུང་གྱི་བཀའ་ལན། 
147
ཀྱིས་དེ་ཁས་མ་བླངས་པའི་གནད་ཀྱིས་སོ། ༈བསྐྱེད་རིམ་པའི་རྒྱུད་ཀྱི་མདོ་དང་ཐུན་མོང་
བའི་འ་མ་བསྐྱེད་རིམ་དུ་གསུངས་པ་དང་མིན་པར་གསུངས་པ་གང་ཁས་ལེན། ཞེས་པར།
ཚོགས་ལམ་པའི་རྒྱུད་ཀྱི་ལམ་ཐམས་ཅད་ཚོགས་ལམ་དུ་ཁས་ལེན་པའི་རིགས་པ་སྦྱར་ན་
བསྐྱེད་རིམ་པའི་རྒྱུད་ཀྱི་བྱམས་སྙིང་རྗེ་སོགས་བསྐྱེད་རིམ་དུ་ཁས་བླངས་ཀྱང་མི་རུང་བ་
མེད་འདྲ་སྟེ། དེ་ལྟར་ན། དེ་ཆོས་ཅན། མདོ་སྔགས་ཐུན་མོང་གི་བསྐྱེད་རིམ་ཡིན་པར་
ཐལ། མདོ་སྔགས་ཐུན་མོང་བ་གང་ཞིག །བསྐྱེད་རིམ་ཡིན་པའི་ཕྱིར་ན་མ་ཁྱབ་ཟེར་དགོས་
འདྲ། རིམ་ལྔ་གསལ་སྒྲོན་སོགས་སུ་དེ་གཉིས་བསྐྱེད་རིམ་གྱི་སྐབས་བྱུང་ཡང་ལན་དུ་འདོག་
ན་རྫོགས་རིམ་གྱི་ལམ་དུ་བྱ་དགོས་སོ། །ཞེས་གསུངས་པའི་སྒྲས་ཟིན་བཅོས་མེད་དུ་ཁས་
བླངས་ན་བསྐྱེད་རིམ་པའི་རྒྱུད་ཀྱི་རྫོགས་རིམ་ཡོད་པར་འདོད་དགོས་པ་དང་། སྐྱེས་བུ་
ཆེན་པོའི་རྒྱུད་ན་ཆུང་འབྲིང་དང་ཐུན་མོང་བའི་ལམ་ཡོད་ཟེར་བའི་ཁས་ལེན་གྱི་རྗེས་འདེད་
ན། དེ་ཆོས་ཅན། བསྐྱེད་རིམ་ཡིན་པར་ཐལ། བསྐྱེད་རིམ་པའི་རྒྱུད་ཀྱི་ལམ་ཡིན་པའི་
ཕྱིར་ན་མ་ཁྱབ་ཟེར་དགོས་འདྲ། གཉི་ག་གང་ལྟར་བྱས་ཀྱང་ལུང་རིགས་ཀྱི་གནོད་པ་ཚབས་
ཆེན་མི་འབྱུང་ངམ་སྙམ། ༈རྣམ་འདྲེན་འདི་དང་ཐ་མ་མོས་པ་གཉིས་མ་གཏོགས་གཞན་
ལ་སྔགས་ཀྱི་བསྟན་པ་མེད་ན། དེའི་བར་གྱི་སངས་རྒྱས་གཞན་གྱི་བསྟན་པ་ལ་སངས་རྒྱས་
པ་ཡོད་དམ་མེད། ཅེས་པར། བསྟན་པ་འདི་ལ་སྔགས་དར་བ་མངོན་སུམ་གྱིས་གྲུབ་པ་
འདི་བཞིན་ལ། སྤྱན་ལེགས་པ་དང་མོས་པ་གཉིས་ཀྱི་བསྟན་པར་སྔགས་དར་བ་ཐུགས་བསྐྱེད་
སྟེང་ནས་བསྒྲུབས་པས་རྣམ་འདྲེན་སྟོང་གི་ནང་ན་ཐུན་མོང་གི་སྣང་བོར་སྔགས་དར་བ་གསུང་
ཡོད་ལ། འགྲལ་ཆེན་དྲི་མེད་འོད་ལས། མཚན་བརྗོད་ཁུངས་སུ་བྱས་ཏེ་སངས་རྒྱས་ཐམས་
ཅད་ཀྱིས་སྔགས་གསུངས་པ་དང་། འདུས་པར་ཤཱཀྱ་ཐུབ་པའི་བར་མ་གསུངས་པར་བཤད་

ཚེ་ཏན་ཞབས་དྲུང་གྱི་བཀའ་ལན། 148
པ་ཡུལ་དུས་ཁྱད་པར་འཕགས་ཡུལ་དུ་ཆོས་སྟོན་པའི་དུས་དང་གདུལ་བྱ་ཁྱད་པར་བ་རིགས་
བཞིའི་གང་ཟག་མངོན་པའི་ང་རྒྱལ་ཅན་ལ་མ་གསུངས་པའི་དོན་དུ་བཀྲལ་བ་མཐའ་དཔྱོད་
མྱུ་གུར་ཡང་སོར་གནས་མཛད་པས་སངས་རྒྱས་གཞན་གྱི་བསྟན་པ་ལ་སངས་རྒྱས་པ་མི་
སྲིད་པའི་སྐྱོན་མེད་དོ། །དཀའ་གནས་རྣམས་འབེལ་གཏམ་གྱིས་གཏན་ལ་ཕབ་ན་བློར་
འཇགས་ཕུལ་ཆེ་བས་དྲི་བའི་རིགས་འདི་འདྲི་མཁན་དང་ལན་ལྡོན་པ་པོ་གཉི་ག་གསུང་རབ་
ལ་དཔྱད་པ་འཇུག་པའི་ཐབས་རྨད་དུ་བྱུང་བ་ཞིག་ཏུ་གོ་ན་ཡང་། ཕྲན་སྐྱེས་ཐོབ་གྱི་ཤེས་
རབ། སྦྱངས་ཐོབ་ཀྱི་ཡོན་ཏན། གཞུང་མང་ཀློག་པའི་ལྟ་རྒྱ་གང་ས་ནས་ཧ་ཅང་སྐལ་བ་
ཞན་པས་མཁས་པ་མགུ་བའི་ལན་ཞུ་བ་རྔོ་མི་ཐོགས་ཀྱང་། འཆར་ཚོད་ཙམ་ཞུས་པ་འདི་
བཞིན་དཔྱད་པའི་རྟེན་དུ་མཛད་པ་དང་། སླད་ཀྱང་མདོ་སྔགས་རིག་གནས་ཀྱི་འཕྲོས་པ་
མང་དུ་ཡོད་པ་ཞུ་ཞུ་ཞུ། ཞེས་གནམ་མཆོངས་ཤོད་ཀྱི་ཀུན་དགའ་ར་བ་ཨེ་ཝཾ་དགའ་ཚལ་
ནས་ལྷ་རྫས་དང་བཅས་ཕུལ།།
༈ །ལུང་རྟོགས་ཡོན་ཏན་གྱི་གཏེར་མཛོད་དམ་པ་གང་ལ། རི་ཁྲོད་པ་འཇིགས་མེད་ལ་
གསུང་ལན་འབུལ་འབྲས། ལྟདྲི་བ་དང་པོ་སེམས་ཙམ་ལུགས་ལ་སེམས་ཀྱི་སྟེང་ན་ཡུལ་
སྣ་ཚོགས་ཀྱི་མདངས་བཀྲ་བའི་བག་ཆགས་བདེན་གྲུབ་ཀྱི་ཤས་གཅིག་ཡོད་པའི་དོན་གང་
ཡིན་གསུང་བ་ལ། རྣམ་རིག་པས་ཕྱི་དོན་དུ་མ་གྲུབ་ཀྱང་ཀུན་གཞིའི་བག་ཆགས་སད་པའི་
སྟོབས་ཀྱིས་བདེན་པར་གྲུབ་པའི་སྣོད་བཅུད་ཐམས་ཅད་འབྱུང་བར་འདོད་པ་ལས་བག་ཆགས་
དང་སེམས་སྟེང་དུ་སྣོད་བཅུད་ཐམས་ཅད་གྲུབ་པ་དང་། གྲངས་ཅན་པས་མངོན་པར་མི་
གསལ་བའི་མྱུ་གུ་འདོད་པ་ལྟ་བུ་ཁས་ལེན་པ་མིན་པས། སྣོད་བཅུད་ཐམས་ཅད་བག་ཆགས་
སད་སྟོབས་ཀྱིས་གྲུབ་ན་སེམས་སྟེང་དུ་གྲུབ་དགོས་པ་ལྟ་བུར་གོ་མི་རུང་ཞིང་། ཤས་ཞེས་

ཚེ་ཏན་ཞབས་དྲུང་གྱི་བཀའ་ལན། 
149
པ་ཆ་ཤས་ཞེས་པའི་དོན་ནོ། ཨདྲི་བ་གཉིས་པ་རང་རྒྱུད་པས་བདེན་གྲུབ་མི་འདོད་ཀྱང་རང་
མཚན་འདོད་པའི་ཁྱད་པར་ཇི་ལྟར་ཡིན་གསུང་བ་ལ། རང་རྒྱུད་པའི་ལུགས་ལ། བློ་གནོད་
མེད་ལ་སྣང་བའི་དབང་གིས་བཞག་པ་ཙམ་མ་ཡིན་པར་ཡུལ་རང་གི་ཐུན་མོང་མ་ཡིན་པའི་
སྡོད་ལུགས་ཀྱི་ངོས་ནས་གྲུབ་པ་ཞིག་ཡོད་ན་བདེན་གྲུབ་ཡོད་པར་འགྱུར་ལ། ཆོས་ཐམས་
ཅད་ཀྱིས་སྟེང་ན་དེ་མེད་པས་ཆོས་ཐམས་ཅད་བདེན་པར་མེད་པ་དང་། གདགས་གཞིའི་
ངོས་ནས་གྲུབ་ན་རང་མཚན་ནམ་རང་ངོས་ནས་ཡོད་པར་འགྱུར་ལ། ཆོས་ཐམས་ཅད་
ཀྱི་སྟེང་ན་དེ་ཡོད་པས་ཆོས་ཐམས་ཅད་རང་ངོས་ནས་གྲུབ་པར་ཁས་ལེན་སྟབས། མེ་བདེན་
པར་མེད་ཀྱང་མེ་རང་མཚན་གྱིས་ཡོད་པར་བཞེད་པས། ཁོང་རང་རྒྱུད་པ་རྣམས་བདེན་
པའི་དངོས། །ཡུལ་ཡུལ་ཅན་གང་ལ་མི་དམིགས་ཀྱང་། ། ལྕགས་རྡོ་དང་ཕྲད་པའི་རྟེན་
འབྱུང་ལས། ། མེ་འབྱུང་ལ་སྲེག་བྱེད་རང་མཚན་ཟེར། །ཞེས་གསུངས་པ་ལགས། ༈ དྲི་
བ་གསུམ་པ་ཐལ་འགྱུར་བའི་ལུགས་ལ་ཕུང་པོ་སྐྱེ་བ་ཡིན་ན་ཕུང་པོ་སྐྱེས་ཟིན་སྐྱེ་བ་ཡིན་ནམ།
ཞེས་སོགས་ཀྱི་དཔྱོད་ཚུལ་ལ་དགག་བྱའི་ཁྱད་པར་སྦྱོར་མི་སྦྱོར་སོགས་ཇི་ལྟར་ཡིན་གསུང་
བ་ལ། དགག་བྱའི་ཁྱད་པར་སྦྱོར་དགོས་ཏེ། ཐ་སྙད་དུ་ཕུང་པོ་སྐྱེ་བ་ཡིན་ཞིང་། དེ་ཡང་
སྔར་མ་སྐྱེས་པ་སྐྱེ་བ་ཡིན་པའི་ཕྱིར་རོ། །དེས་ན་ཕུང་པོ་རང་ངོས་ནས་སྐྱེ་བ་ཡིན་ན། ཕུང་
པོ་སྐྱེས་ཟིན་སྐྱེ་བ་ཡིན་ནམ། མ་སྐྱེས་པ་སྐྱེ་བ་ཡིན། དང་པོ་མི་འཐད་དེ། སྐྱེས་ཟིན་སླར་
སྐྱེ་བ་དོན་མེད་པའི་ཕྱིར། གཉིས་པ་མི་འཐད་དེ། སྔར་མ་སྐྱེས་པ་ཡིན་ན་རང་ངོས་ནས་
སྐྱེ་བ་འགལ་བའི་ཕྱིར་རོ། །ཞེས་དཔྱོད་པ་སྟེ། ཕྱི་མ་ལུགས་འདིའི་རིགས་པའི་འཕུད་
མཚམས་ཕྲ་མོ་ཡིན་པས་གོ་དཀའ་ཡང་། གོ་རྒྱུ་ཆོས་དེ་རང་ངོས་ནས་སྐྱེ་ན་ཆོས་དེ་ལྟོས་
མེད་དུ་སྐྱེ་དགོས་ལ། དེ་ལྟར་ན་ཕུང་པོ་སྐྱེ་བ་རྒྱུ་ལ་མི་ལྟོས་དགོས་པས་སྔར་སྐྱེས་ཟིན་པ་

ཚེ་ཏན་ཞབས་དྲུང་གྱི་བཀའ་ལན། 150
ཞིག་སྐྱེས་པ་ལས་མི་འདའ་བར་འགྱུར་བ་སྟེ། ངེས་པར་གནད་ཆེའོ། ༈དྲི་བ་བཞི་པ་འདུས་
བྱས་ཐམས་ཅད་ཀྱི་བཏགས་དོན་རྙེད་རྒྱུ་མེད་པ་དང༌། བུམ་པའི་སྟེང་ན་ལྟོ་ལྡིར་བ་རྙེད་
རྒྱུ་ཡོད་པ་ཇི་ལྟར་མི་འགལ་གསུང་བ་ལ། ཐ་སྙད་དུ་ལྟོ་ལྡིར་བ་རྙེད་རྒྱུ་འཛིན་རྒྱུ། སྐྱེ་
རྒྱུ་ཡོད་ཀྱང་། བཏགས་དོན་བཙལ་ན་ལྟོ་ལྡིར་བ་རྙེད་རྒྱུ་ཡོད་ཚེ་ལྟོ་ལྡིར་བ་དོན་དམ་པར་
གྲུབ་པར་འགྱུར་བས། དེ་ལྟར་མེད་པར་ཤེས་པ་ལ་ལྟོ་ལྡིར་བའི་བཏགས་དོན་བཙལ་བའི་
ཚད་ཤེས་དགོས་ཤིང་། དེ་ཡང་ལྟོ་ལྡིར་བ་ཞེས་པ་ལྟོ་ལྡིར་བའི་གདགས་གཞི་དེ་ལ་ཕར་
བཏགས་ཙམ་གྱིས་མ་ཚིམས་པར། དེའི་དབྱིབས་ཁ་དོག་སོགས་གང་ལྟོ་ལྡིར་བ་ཡིན་སྙམ་
དུ་དཔྱོད་པ་ན་དེའི་བཏགས་དོན་བཙལ་བར་སོང་བ་ཡིན་ནོ། ཝདྲི་བ་ལྔ་པ་ཆོས་གང་ཡིན་
ཡང་རང་བཞིན་མེད་པར་གོ་ཚེ་རང་ངོས་ནས་ཚུར་གྲུབ་རྒྱུ་མེད་པ་སྟོང་ཉིད་ཡིན་ན་རྗེས་
དཔག་ཚད་མས་དོན་སྤྱི་དོན་དུ་འཁྲུལ་དགོས་པས་དེ་དོན་སྤྱི་ཡིན་པར་མི་འགྱུར་ཞིང་། ཚུར་
རང་ངོས་ནས་མ་གྲུབ་པ་དེ་རྗེས་དཔག་ཚད་མས་དངོས་སུ་རྟོགས་མི་ཟེར་ན་ཇི་ལྟར་བྱེད་
དགོས་གསུང་བ་ལ། རང་ངོས་ནས་ཚུར་གྲུབ་རྒྱུ་མེད་པ་སྟོང་ཉིད་ཡིན་ཡང་དེ་དོན་སྤྱིར་
འགྱུར་དོགས་རྗེས་དཔག་ཚད་མས་དོན་སྤྱི་དོནདུ་འཁྲུལ་བའི་སྟེང་ནས་འཚར་རྒྱུ་ཅང་མེད་
འདྲ། སྟོང་ཉིད་གསར་རྟོགས་སྐབས་བདེན་མེད་ཀྱི་དོན་སྤྱི་ཤར་བའི་སྒོ་ནས་དེ་རྟོགས་པས་
བདེན་མེད་དངོས་སུ་རྟོགས་པར་འཇོག་ལགས། ༈དྲི་བ་དྲུག་པ་སྟོང་པ་དང་རྟེན་འབྱུང་
ཅིག་ཅར་དུ་གོ་ཚུལ་ཇི་ལྟར་ཡིན་གསུང་པ་ལ། རྟེན་འབྱུང་དང་སྟོང་པ་གཉིས་གཅིག་གོ་
བའི་སྟོབས་ཀྱིས་ཅིག་ཤོས་ལ་ངེས་པ་འདྲེན་པ་ལས་དེ་གཉིས་དུས་ཕྲ་མོའི་དབང་དུ་བྱས་པས་
ཅིག་ཅར་གོ་ཚུལ་ཞིག་མི་དགོས་ལགས། ལྟདྲི་བ་བདུན་པ་འཕགས་པའི་མཉམ་གཞག་གི་
ངོར་རྟེན་འབྱུང་དང་སྟོང་པ་གཉིས་ཚོགས་དགོས་པ་དང་། ངེའི་ངོར་ཀན་རྫོབ་མེད་པ་གཉིས་

ཚེ་ཏན་ཞབས་དྲུང་གྱི་བཀའ་ལན། 
151
མི་འགལ་ལམ་གསུང་པར། ཁྱད་གཞི་མེད་པའི་ཁྱད་ཆོས་ཡན་གར་བ་རྟོགས་ཚུལ་མེད་
ཀྱང་རང་ཕྱོགས་ཀྱི་མཁས་པ་ཚད་ལྡན་ལ་སློབ་པ་འཕགས་པའི་མཉམ་གཞག་གི་ངོར་ཀུན་
རྫོབ་དང་རྟེན་འབྱུང་ཡོད་པར་ཁས་ལེན་མེད་དམཾ་སྙམ་མོད། ཡོད་ཚེ་སྒྲས་ཟིན་བཞིན་ཁས་
ལེན་མི་བཏུབ་ལགས། ཕྲན་སྐྱེས་སྟོབས་ཀྱི་ཤེས་རབ་དམན་ཞིང་སྦྱངས་སྟོབས་ཀྱི་ཡོན་
ཏན་ཞན་པས་བཀའ་ལན་ཇི་བཞིན་འབུལ་བའི་རྡོ་ག་ ལ་ཐོགས་ཀྱང་ཆོས་ལྡན་གྱི་བསྒོ་བ་
མ་བཅག་ཙམ་དུ་མདོ་ཙམ་མ་ཞུས་པ་དགྱེས་པའི་རྐྱེན་དུ་བཞེས་པ་མཁྱེན་མཁྱེན། ཅེས་
ལྷ་རྫས་བཅས་གནམ་མཆོངས་ཤོད་ཀྱི་ཀུན་དགའ་ར་བ་ཨེ་ཝཾ་དགའ་ཚལ་ནས་ཕུལ།།
༄དགེ་ལྡན་བསྟན་པའི་ཆུ་མགོ་དཔལ་ལྡན་བྱ་ཁྱུང་གསང་ཆེན་རྒྱུད་པ་གྲྭ་ཚང་རིན་པོ་ཆེའི་
བླ་མ་དགེ་འདུན་གྱི་སྡེ་དང་བཅས་གདན་འཛོམས་པའི་མདུན་ས་ཨེ་ཝཾ་ཆོས་ཀྱི་སྐྱེད་ཚལ་
མཆོག་ཏུ་དགེ་བར། འཇིགས་མེད་སྐྱེ་མིང་པ་ནས་ཞུམ་པ་དང་བཅས་ཏེ་གུས་གསོལ། དེ་
གར་གྲྭ་ཚང་རིན་པོ་ཆེ་བླ་མ་དགེ་འདུན་དང་བཅས་སྐུ་འཚོ་དགེ་ཞིང་ཆོས་སྤྱོད་ཀྱི་མཛད་
བཟང་ཡར་རྒྱས་ངོས་མི་སྣའི་གདོང་གསུང་རིས་གནང་སྐྱེས་དང་བཅས་སྩལ་བ་ཐུགས་ལ་
བཏགས། སྐབས་དོན། སྤོས་སྦྱོར་གྱི་རྒྱུན་འབུལ་སོགས་ལ་ལོ་གསར་མཚམས་གདན་
ས་རིན་པོ་ཆེ་དེར་དཔང་དུ་བཞུགས་པ་ལག་པས་དགོངས་ཕྲ་མོ་ཙམ་ཡང་མི་གནང་བ་ཅིས་
ཀྱང་ས་གཏད་ཀྱི་དོད་ཅིག་བསྒྲུབས་ཏེ་འབུལ་རྒྱུ་དང་ལྷན་ཅིག་བྱས་འཐུས་སྙམ་བཞག་པ་
ལས། གཡེལ་ཆུང་བགྱིས་པ་གཏོན་མིན་པ་མཆོག་གསུམ་རིན་པོ་ཆེ་དཔང་དུ་བཞུགས་
པ་ལགས་པས་དགོངས་ཁྲེལ་ཕྲ་མོ་ཙམ་ཡང་མི་གནང་བ་ཅིས་ཀྱང་མཁྱེན་མཁྱེན་ཞུ། སྤྱིར་
བཀའ་སྡོད་རྐྱང་སྒྲུབ་ལ་གདོང་གཏོར་ངེས་ཅན་དགོས་པ་ཡང་མིན་མོད། ཡོད་པ་ལེགས་

ཚེ་ཏན་ཞབས་དྲུང་གྱི་བཀའ་ལན། 
152
ཤིང་གདོང་གཏོར་དང་དེའི་ས་བོན་འགོད་པ་གཉིས་ཀ་དཀྱུས་ལ་ཞལ་བྱང་དུ་ཕྱོགས་པ་དང་།
ཟོར་སྒྱུར་སྐབས་ཕྱིར་སྒྱུར་བའི་གསུང་བཤད་དང་ཕྱག་བཞེས་གྲགས་ཆེ་བ་དང་སྒོ་བསྟུན་
ཏེ་ས་བོན་དང་གཏོར་མ་གཉིས་མཐུན་པར་ཞལ་ནང་ལྟ་བགྱིས་ན་ཉེས་ཆ་མི་འབྱུང་ངེས་པས་
དེ་ལྟར་མཛད་པ་དང་། ལྕགས་མཁར་གདོང་ལ་སྒྲུབ་པ་པོའི་གདན་མི་རྒྱག་ཅེས་པའི་གསུང་
བཤད་དང་བསྟུན་ཏེ་ལྕགས་མཁར་ཆེན་མོའི་གདོང་གྲལ་མཇུག་ཏུ་ཕྱོགས་པ་བྱས་ན་ལེགས་
སམ་སྙམ་ནས་སྔར་བཞིན་ཞུས་པ་ལགས། ཆོས་རྒྱལ་སྤོས་སྦྱོར་ལ་གུ་གུལ། ཉ་ཤ། ཤ་
ཆེན་གསུམ་དང་། དེའི་སྟེང་ཡུངས་ཀར་སྣོན་པའི་ལུགས་གཉིས་འདུག་ཀྱང་། རྗེ་འཇིགས་
མེད་པས་སྔ་མ་བཞིན་མཛད་པ་སྲས་ཀྱི་ཐུ་བོ་དག་གི་ཞལ་ལས་ཐོས། རྗེ་འཇིགས་མེད་པར་
རྒྱུན་བསྣམས་ཆོས་རྒྱལ་སྤོས་སྦྱོར་དང་། ལྕགས་མཁར་སྐབས་ཀྱི་སྤོས་སྦྱོར་གཉིས་འདུག་
པ་རྒྱུན་གཅིག་མིན་མ་ཤེས་ཀྱང་ད་ལམ་ཕུལ་བ་འདི་སྔ་མའི་རྒྱུན་ངོས་དག་ཕྲན་བུས་ཇེ་མང་
དུ་བསྐྱེད་པ་ལགས། ཤུག་པ་སྤོས་སྦྱོར་གྱི་རྗེས་མིན་ཡང་དྲི་ཧ་ཅང་མི་ཁ་བའི་དོན་དུ་བསྲེས་
པའི་གསུང་རྒྱུན་རྗེ་སྤྱན་སྔ་བ་ཆེན་པོའི་ཞལ་ལས་དངོས་སུ་ཐོས་ལགས། སྤོས་སྦྱོར་ཕྱི་མའི་
རྒྱུན་ཀ་རིང་དུ་ཡོད་པ་འཁྲུག་རྐྱེན་གྱིས་རྒྱུན་ཆད་པ་སླར་གསར་སྦྱར་ཡིན་སྟབས་ཧ་ཅང་
བློར་འབབ་པ་ཞིག་མི་འདུག་པས་རྫོང་དཀར་དུ་ལྕགས་མཁར་སྤོས་སྦྱོར་དམ་སྦྱར་མ་ཞིག་
ཡོད་པ་བསྐུར་རྒྱུའི་ཡི་གེ་ཞིག་བཏང་ཡང་ད་དུང་མ་འབྱོར། འབྱོར་ན་རྗེས་སོར་ས་གཏད་
སྐྱེལ་མི་ལ་བསྐུར་ངེས་ལགས། སླད་དུ་ཡང་། བཤད་སྒྲུབ་ཀྱི་བྱ་བ་མཐའ་དག་ཉམས་
མེད་གོང་འཕེལ་ངོས་ཕྲན་ལ་ཡང་བརྩེ་གཟིགས་དང་སྐྱབས་འཇུག་འདོར་མེད་མཁྱེན་མཁྱེན་
མཁྱེན། ཅེས་པའི་མདོའི་རྡོ་ཕུག་རི་ཁྲོད་ནས་རབ་རྒྱལ་ཤིང་ཕག་མགོ་ཟླའི་ཚེས་༢༣ ལ་གུས་པས་ཕུལ།།
།འདིར་སྨྲས་པ། ཨེ་མ་མཁྱེན་རབ་ཉིན་མོར་བྱེད་པའི་གཟིས། །གཙུག་ལགརབ་འབྱམས་

ཚེ་ཏན་ཞབས་དྲུང་གྱི་བཀའ་ལན། 
153
སྦྲང་རྩིའི་རྒྱལ་མཚན་འདབ། །ལྷུག་པར་གྲོལ་བའི་ལེགས་བཤད་ཟེའུ་འབྲུའི་འཅུད། །བློ་
གསལ་རྐང་དྲུག་མྱོས་པའི་དགའ་སྟོན་ཏེ། །ཟབ་རྒྱས་ཆོས་མཛོད་མདོ་སྔགས་རིག་པའི་
གནས། །མཐའ་ཀླས་དབང་བསྒྱུར་གསུང་གི་དུན་དུ་བྷིར། །དད་བརྩོན་ཤུགས་འཆང་
དྲི་བའི་དབྱུ་གུ་ཡིས། །སྙན་པར་བརྩོན་ལྡན་དེ་རྣམས་བསྔགས་པའི་ཕུལ། ལེགས་གསུང་
ཟླ་བའི་འོད་ཕྲེང་རབ་གསལ་འདིས། །ཕྱོགས་མེད་མཁས་པའི་བློ་གྲོས་ཆུ་གཏེར་ཁམས།
།སྲིད་པའི་གཙུག་ཏོར་རྩེ་ལ་མངོན་འཕྱུར་ཏེ། །འཇིག་རྟེན་ཕན་བདེའི་དཔལ་ལ་འགོད་པར་
སྨོན། །བདག་ཀྱང་འཇིགས་བྲལ་སྤོབས་པས་དྲི་མེད་ལེགས་བཤད་འདི། །འཕྲུལ་པར་
འགོད་པའི་ཐབས་ལ་མངོན་བརྩོན་རྣམ་དཀར་གྱིས། ། ལུང་དང་རིགས་པའི་བ་དན་མཐོར་
བསྒྲེངས་ཆོས་ཀྱི་གྲུར། །ངོམས་མེད་རྩེན་པའི་བློ་གྲོས་འཕེལ་བ་དར་བ་ཤོག ཅེས་ཚེ་
ལ
ཏན་ཞབས་དྲུང་གྱི་སུག་བྲིས་མཛད།
བཀའ་གདམས་པའི་གཏད་པ་བཞི་ནི།
།བློ་ཕུགས་ཆོས་ལ་གཏད། །ཆོས་ཕུགས་སྤྲང་ལ་གཏད།
།སྤྲང་ཕུགས་ཤི་ལ་གཏད། །ཤི་ཕུགས་གྲོག་པོ་སྐམ་པོ་ལ་གཏད།
རྗེ་རྩོང་ཁ་པའི་གསུང་ལས།
།དཀར་ནག་ལས་རྣམས་བསམ་པ་བཟང་ངན་ལགས།
།བསམ་པ་བཟང་ན་ས་དང་ལམ་ཡང་བཟང་།
།བསམ་པ་དམན་ན་ས་དང་ལམ་ཡང་དམན།
།ཐམས་ཅད་བསམ་པ་དག་ལ་རག་ལས་པས། །ཞེས་སོ།

154
༄༅། །གཤམ་གྱི་དྲིས་ལན་མཆོད་སྦྱིན་བརྒྱ་པའི་ཀླུ་དབྱངས། དྲིས་ལན་འཁོར་
ལོའི་རྩིབས་ཀྱི་བགྲོད་པ། དྲིས་ལན་ཚིག་གི་འདབ་མ་གྲོལ་བའི་མན་ངག་ཉིན་བྱེད་
དབང་པོ། དྲིས་ལན་མུ་ཏིག་ཕྲེང་མཛེས། དྲིས་ལན་ལེགས་པར་བཤད་པ་རིགས་
པའི་རྨ་བྱ་མྱོས་པའི་ཟློས་གར་ལྔའི་མཛད་པ་པོ་མཁས་པའི་དབང་པོ་དཔའ་རིས་
བློ་བཟང་རབ་གསལ་དཔལ་བཟང་པོའི་རྣམ་ཐར་མདོར་བསྡུས་བཞུགས་སོ།
༄༅། །ཡོངས་རྫོགས་བསྟན་པའི་མངའ་བདག་སུ་དྷི་ས་རམ་དཔའ་རིས་བློ་བཟང་རབ་གསལ། ཡོངས་
གྲགས་ཡར་ལུང་དགེ་བཤེས་ཆེན་མོར་འབོད་པ་འདི་ཉིད། རབ་བྱུང་བཅུ་བཞི་པའི་ལྕགས་བྱི་སྤྱི་ལོ་
༡༨༤༠ པར་དཔའ་རིས་རྫོང་གི་ཡར་ལུང་ཐོས་བསམ་དར་རྒྱས་གླིང་གི་ལྟག་ཀའི་དགོན་པ་ལུང་བའི་
མཛོ་བུར་གོང་མའི་བྷུ་ཚང་དུ་འཁྲུངས། སྐུ་ཆུང་དུས་ཡར་ལུང་དགོན་པའི་ཚོགས་སུ་ཞུགས། སྐུ་
གཞོན་དུས་ཤ་བོ་ལུང་དགེ་བཤེས་ཆོས་གྲགས་ཚང་དང་ལྷན་དུ་བླ་བྲང་ཆོས་སྡེ་ཆེན་མོ་དགའ་ལྡན་བཤད་
སྒྲུབ་དར་རྒྱས་བཀྲ་ཤིས་འཁྱིལ་ལ་བྱོན་ནས་ཐུགས་གཉེར་གནང་། སྐུ་ཆེས་ཉིན་ཏུ་བཀྲེན་ཡང་། དཀའ་
སྤྱད་བཟོད་པའི་ཆ་བརྟན་པོར་བགོས་ཏེ། ལོ་བཅོ་བརྒྱད་ཀྱི་རིང་ལ་མདོ་ཕྱོགས་བཀའ་པོད་ལྔ་དང་
སྔགས་ཕྱོགས་རྒྱུད་སྡེ་བཞི། ཐུན་མོང་བའི་རིག་གནས་སོགས་སྦྱངས་པ་ཕུལ་དུ་ཕྱིན་ཅིང་། རྡོ་རམས་
པའི་དམ་བཅའ་བཞེས། དེ་ནས་སྔ་ཕྱིར་མཚོ་སྔོན་ཕྱོགས་ཀྱི་རོང་པོའི་དགོན་ཆེན། བྱ་ཁྱུང་ཐེག་
ཆེན་བཤད་སྒྲུབ་གླིང་། ཨ་རིག་དགོན་ཆེན། སྐུ་འབུམ་བྱམས་པ་གླིང་། དགོན་ལུང་བྱམས་པ་གླིང་།
ཆུ་བཟང་གསེར་ཁོག་དགོན་པ་སོགས་དང་། དཔའ་རིས་ཏེས་ཐུང་དོན་ཆེན། མཆོད་རྟེན་ཐང་གི་
བཀྲ་ཤིས་གླིང་སོགས་མདོ་སྨད་ཀྱི་མཚན་ཉིད་ཀྱི་བཤད་གྲྭ་མང་པོར་ཕེབས་ནས། གཞུང་ཆེན་པོའི་
གྲྭ་སྐོར་མཛད་ཅིང་སློབ་གཉེར་ལ་རྟིང་སྐུལ་བྱས། ཁམས་ཀྱི་མཁས་ཆེན་འཇུ་མི་ཕམ་འཇམ་དབྱངས་

155
རྣམ་རྒྱལ་རྒྱ་མཚོ་དང་རྗེ་ཙོང་ཁ་པའི་དབུ་མའི་འདོད་ཚུལ་ཐད་ལུང་རིགས་ཀྱིས་བརྒལ་ལན་གནང་
རེས་མཛད་པས་མཁས་པའི་གྲགས་པས་ཡོངས་སུ་ཁྱབ། མཛེས་བྱེད་ཆ་ཡོས་སྤྱི་ལོ་ ༡༩༠༣ པར།
ཨ་ལག་ཤའི་དགའ་ལྡན་ཕུན་ཚོགས་གླིང་དུ་གནད་དྲངས་ནས་མཁན་ཁྲི་མཛད། མེ་པོ་རྟ་ལོ་སྟེ་སྤྱི་
ལོ་ ༡༩༠༦ པའི་ཟླ་དགུ་པར། རྒྱལ་དབང་བཅུ་གསུམ་པ་རྒྱ་ནག་པེ་ཅིན་དུ་ཕེབས་པའི་ལམ་བར།
སྐུ་འབུམ་དུ་ལོ་གཅིག་བཞུགས་རིང་། དཔའ་རིས་རབ་གལ་འདི་པ་དང་གསུང་གླེང་ཞིབ་རྒྱས་མང་
དུ་མཛད་ཅིང་། ཁོང་གི་གཞུང་བརྒྱ་སྨྲ་བའི་རྣམ་དཔྱོད་ལ་ཐུགས་ཧ་ཆུང་དགྱེས་པར་མ་ཟད། ཁོང་
གི་ཡིག་རིགས་སྣ་ཚོགས་པའི་འབྲི་རྩལ་ལ་ཡང་བསྔགས་བརྗོད་བླ་ན་མེད་པ་མཛད་ཅིང་། རིག་གནས་
ཀྱི་ཡོངས་འཛིན་དུ་བཀུར། རྒྱལ་དབང་བཅུ་གསུམ་པའི་སྐུ་རྗེས་འབྲངས་ནས་ནང་སོག་དང་། རྒྱ་
ནག་རི་བོ་རྩེ་ལྔ་དང་། པེ་ཅིན་སོགས་སུ་ཕེབས་གྲོགས་མཛད། སྔ་ཕྱིར་ཨ་རིག་དགོན་ཆེན་དང་།
ཏེས་ཐུང་སོགས་སུ་དུས་འཁོར་དབང་ཆེན་གནང་བས་མཚོན། མདོ་སྨད་ཡུལ་དུ་དམ་པའི་ཆོས་ཀྱི་
ཆར་ཆེན་ཕབ་ཅིང་། སློབ་མས་ས་སྟེང་གང་། ཡོངས་འཛིན་ཆུ་བྱི་སྤྱིལོ་ ༡༩༡༢ པར་གཟུགས་
སྐུར་རིགས་པའི་བཀོད་པ་ཆོས་དབྱིངས་སུ་བསྡུ་བར་མཛད་དོ། འདི་པ་ཚང་གི་ཕྱག་རྩོམ་ད་མཚམས་
མཇལ་རྒྱུ་ཡོད་པ་གསུང་འབུམ་གཅིག་དང་། ཁོང་གིས་སྐྱོང་ཁུར་བསྣམས་པའི་ཡར་ལུང་དགོན་དུ་
ཕྱག་བྲིས་གཉིས་དང་། སྐུ་འབུམ་ན་ཁོང་གི་ལན་ཛའི་ཕྱག་བྲིས་ཡོད་སྐད། གཞན་དག་དུས་འགྱུར་
དབང་གིས་ཡིག་ཚང་སོགས་ཉམས་ཆེ་བས། འོལ་ཚོད་བྱེད་དཀའ་ཞིང་། རྗེས་སོར་ཡིག་ཚང་ཚོགས་
ལག་རྩེར་སོན་ཚེ། རིམ་པས་བསྣན་ཆོག །མཁྱེན་སྤྱན་ཡངས་པའི་མཁས་དབང་རྣམ་པས་དཔའ་
རིས་དགེ་བཤེས་འདི་པའི་མཛད་རྗེས་སོགས་ཐུགས་རྒྱུས་མངའ་བ་ཡོད་ཚེ། ངོ་སྤྲོད་དང་ཡིག་ཆ་སྩོལ་
གནང་མཛད་པའི་རེ་ལྟོས་སྙིང་ཁོང་རུས་པའི་གཏིང་ནས་ཞུའོ། །ཞེས་རབ་གནས་ས་འབྲུག་ལོའི་དབྱུ་
གུ་ཟླ་བའི་ཚེ་ ༡༥ ལ་དཔའ་རིས་སངས་རྒྱས་ནས་བྲིས།

དྲིས་ལན་མཆོད་སྦྱིན་བརྒྱ་པ། 156
༄༅། །དྲིས་ལན་མཆོད་སྦྱིན་བརྒྱ་བའི་གླུ་དབྱངས་ཞེས་བྱ་བ་བཞུགས་སོ། །
༄༅། །ན་མོ་གུ་རུ་ཝེ། ངག་ལ་དབང་འབྱོར་བླ་མ་ལྷག་པའི་ལྷ། །མགྲིན་མཚོར་རོལ་
བའི་དྲི་མེད་ངག་ཚིག་གིས། །འདབ་སྟོང་བཞད་པི་དྲི་བསུང་འབུམ་སྤྲོས་ནས། ། མ་ལུས་
མཁས་པའི་དབུགས་དབྱུང་དགའ་སྟོན་མཛོད། །དབུ་ཚད་རིགས་པའི་གསང་ཚིག་གཅིག་
ཏུ་འདོམ། ། བློ་ཆེན་དག་ཀྱང་ཡིད་གཉིས་འཕྱང་ཐག་འཛིན། །མཁས་རློམ་རྣམས་ནི་གཏོལ་
མེད་ཀུན་ཏུ་འཁྱམས། །བྱིས་རྨོངས་རྣམ་པར་དཔྱོད་པའི་བློ་མིག་ཟུམས། །ཟབ་གསང་
རིགས་པའི་རྣམ་འགྱུར་ཕྲ་མོ་ནི། །ཇི་བཞིན་ཕྱེད་པའི་སྤོབས་པ་ཕྲ་ན་ཡང་། །ཟབ་དོན་
ཚོལ་བའི་བཤེས་གཉེན་གང་གི་བཀའ། །ཇི་ལྟར་ནུས་བཞིན་འཆད་དོ་མཁས་རྣམས་གཟིགས། །
འདིར་འཇུག་ཊི ཀ་ལས། གཞན་སྐྱེ་ཁས་བླངས་པ་ལ་ཧ་ཅང་ཐལ་བ་ནས་བཤད་ཟིན་
ཏོ་ཞེས་པའི་བར་གྱི་དོན་གོ་སླ་བར་འཆད་པ་ལ། སྤྱི་དང་ཡིན་ལག་གི་དོན། དེ་དག་གིས་
གྲུབ་པའི་དོན་ནོ། །དང་པོ་ནི། རང་ལུགས་ལའང་གཞན་དུ་འཇོག་ཚུལ་གྱི་སྐབས་དོན་
དུ་མ་མཐོང་སྟེ། ཆོས་དེ་མ་ཡིན་པ་དང་། དེ་དང་ལྡོག་པ་ཐ་དད་པས་གཞན་དུ་བཞག་
པ་གཉིས་ཡིག་ཆར་བྱུང་ལ། བདག་གི་ཟླས་དྲངས་པ་དང༌། དོན་གཞན་དགག་པའི་སྐབས་
སོགས་མངས་པས་སྤྱིར་གང་གིས་སྒོས་བདག་དང་། གཞན་དང་། རང་དུ་འཇོག་པའི་
རིགས་པའི་འགྲོ་ཚུལ་གྲགས་ཚོད་དང་མཐུན་པའི་མཚམས་འཛིན་པའང་ཤིན་ཏུ་དཀའ།
སྐབས་འདིའི་དབང་དུ་བྱས་ན། ཕྱོགས་སྔ་གཉིས་བཀོད་པ་དེ་དག་གིས་ཟླ་བའི་ལུགས་སུ་
རློམ་ནས་གཞན་སྐྱེ་འདོད་ཟེར་བའང་མཐོང་སྟེ། གྲུབ་མཐའ་རྩ་བར། དེ་གཞན་ཙམ་

དྲིས་ལན་མཆོད་སྦྱིན་བརྒྱ་པ། 
157
གྱིས་གཞན་སྐྱེ་ཁས་ལེན་དང་། བདག་འདོད་ཙམ་གྱིས་བདག་སྐྱེ་མི་འདོད་འགལ། །ཞེས་
ཞེས་འགལ་བ་བརྗོད་པས་སོ།
གཉིས་པ་ལ། ཕྱོགས་སྔ་དང་པོ་དང་། གཉིས་པའི་ཚུལ་ལོ། །དང་པོ་ལ། འདོད་པ་
བརྗོད་པ་དང་། དེ་དགག་པའོ། དང་པོ་ནི། ཊིཀྐར། བོད་ཁ་ཅིག་རྒྱུ་འབྲས་ལ་སྔ་ཕྱི་
བས་ཁྱབ་ཅིང་། གཞན་ལ་དུས་མཉམ་དགོས་པའི་གནད་ཀྱིས་ཡིན་ཟེར་བ་ནི། ཞེས་གསུངས།
འདི་དག་གིས་གཞན་སྐྱེ་དགོག་བྱ་རང་མཚན་ལ་གཏུག་པར་མ་ཤེས་པས་མེ་དུ་ལྟ་བུའི་རྒྱུ་
འབྲས་གཞན་དུ་ཁས་བླངས་ན། གཞན་སྐྱེ་འགོག་མི་ནུས་སྙམ་ཞིང་། རྩ་བར་ཡང་། །སྐྱེད་
པརབྱེད་པ་མ་ཡིན་མ་ལུས་ལ་ཡང་གཞན་ཉིད་མཚུངས། ཞེས་དང་། །ས་ལུའི་ས་བོན་
ཡང་ནི་དེ་ཡི་མིན་ཏེ་གཞན་ཉིད་ཕྱིར། ཞེས་པས་ཀྱང་རྒྱུ་འབྲས་ལ་གཞན་མ་ཡིན་པས་ཁྱབ་
པར་བཤད་འདུག་སྙམ་མོ། །གཉིས་པ་ནི། ཊིཀྐར། ཤིན་ཏུ་མི་རིགས་ཏེ། དེ་ལྟར་
བཀག་པའི་སྐྱོན་ཐམས་ཅད་རང་ང་ལ་མཚུངས་པ་དེ་འཇུག་པའི་ཕྱིར་དང་། ང་ལ་ཁས་བླངས་
མེད་ཅེས་བསྙོན་ན། དེའི་རྒྱུ་མཚན་ཚོལ་བའི་ངལ་བ་དོན་མེད་པའི་ཕྱིར་རོ། །ཞེས་གསུང་ས།
འདིའི་དོན་ལ་ཉེས་པ་མཚུངས་པ་དང་། ལན་མི་རིགས་པའོ། །དང་པོ་ནི། བྱེ་སྨྲ་ན་རེ།
རྒྱུ་འབྲས་སྔ་ཕྱི་ལ་གཞན་སྐྱེ་ཁྱོད་ཀྱིས་འགོག་མི་རིགས་པར་ཐལ། རྒྱུ་འབྲས་ལ་གཞན་
མ་ཡིན་པས་ཁྱབ་པ་ཁྱེད་རང་གིས་ཁས་བླངས་པའི་ཕྱིར། ཞེས་བརྗོད་ན་ལན་མེད་ཅིང་།
སྔ་ཕྱི་ལ་གཞན་སྐྱེ་འགོག་པའི་སྐབས་རྣམས་དོན་མེད་དུ་ཐོལ་ལོ། །དུས་མཉམ་པ་ལ་གཞན་
སྐུ་འགོག་ཟེར་བ་ཡང་། རང་ཚིག་འགལ་ཏེ། གཞན་ལས་སྐྱེས་ན་བསྐྱེད་བྱར་ཁས་བླངས་
པ་ལ་འགོག་པའི་ཕྱིར། རྒྱུ་འབྲས་ལ་འདི་མི་འགོག་པའི་དམ་བཅའ་ཉམས་སོ། །ཡང་
མདོ་སེམས་སོགས་ན་རེ། །གཞན་སྐྱེ་དུས་མཉམ་པ་ཁོ་ནར་འགོག་ན། ཁོ་བོ་ཅག་གིས་

དྲིས་ལན་མཆོད་སྦྱིན་བརྒྱ་པ། 158
རྒྱུ་འབྲས་དུས་མཉམ་པ་ཁས་བླངས་པས་ཕྱོགས་སྔ་ཡང་ངོས་མ་ཟིན་པ་ཁྱེད་རང་སེམས་
མེད་ལྗོན་པ་དག་ལའང་ཐལ་བ་འཕེན་པའི་ངལ་བ་བསྟེན་ཅིག་ཅེས་སུན་འབྱིན་པའི་གླགས་
ཡོད་པའོ། །གཉིས་པ་ནི། རྩོད་བཟློག་ལས། །ང་ལ་ཁས་བླངས་མེད་པས་ན། །ང་ནི་
སྐྱོན་མེད་ཁོ་ན་ཡིན། །ཞེས་པའི་དགོངས་པར་བསམ་ནས་ངེད་ཅག་ལ་ནི་ཐལ་བར་འགྱུར་
བ་ཅི་ཡང་མེད་དེ། ཁས་བླངས་མེད་པའི་ཕྱིར་རོ་ཞེས་མྱོས་འགྱུར་འཐུང་བས་ར་རོ་བ་ལྟར་
བསྙོན་གདེངས་ན། འོ་ན། ཧ་ཅང་ཐལ་བ་འབྱུང་ཞེས་པའི་དམ་བཅའ་བསྒྲུབ་པའི་རྒྱུ་མཚན་
ཚོལ་བའི་ངལ་བ་དོན་མེད་དེ། བསྒྲུབ་བྱ་དང་སྒྲུབ་བྱེད་གང་ཡང་ཁས་མ་བླངས་པའི་ཕྱིར་
དང་། རྒྱུ་འབྲས་ལ་སྔ་ཕྱི་བ་དང་། གཞན་འགལ་བའི་སྐྱོན་ཐམས་ཅད་འབད་ནས་འདོད་
པས་སྨྱོན་པ་དང་ཁོ་བོ་ཅག་གིས་ལྷན་ཅིག་མི་རྩོད་དོ། །ཞེས་སྨྲ་བའི་སྐབས་ཡོད་པའི་ཕྱིར།
སྨྲས་པ། ལུང་རིགས་སྨྲ་བ་མི་ཤིགས་རྡོ་རྗེ་ཡིས། །མངོན་དུ་བསྟར་བ་རྡོ་རྗེ་ལྟ་བུ་ཡིས།
མངོན་དུ་བསྟར་བ་རྡོ་རྗེ་ལྟ་བུའི་རྫས། །སྐྱེས་སྦྱངས་རྣམ་དཔྱོད་རྡོ་རྗེ་མེ་ཐབ་ཏུ། །རིགས
ལམ་རྡོ་རྗེ་ཐོ་བས་བཏུལ་ཏེ་སྦྱངས། །ངོ་མཚར་སྒྱུ་མའི་འཕྲུལ་གྱི་བཟོ་བོ་ཡིས། །དྲི་མེད་
ལུང་རིགས་རིན་ཆེན་སྤེལ་བའི་རྒྱན། །བརྩོན་པའི་རྐང་གདུབ་དྲན་པའི་ཕྱག་སྤུད་པའི། །ཡིད་
འཕྲོག་མཛེས་པའི་ཆས་ཀྱིས་རྣམ་པར་བཀྲ། །ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་
པའོ།།
གཉིས་པ་ལ། འདོད་པ་བརྗོད་པ་དང༌། དེ་དགག་པ་དང་། དོན་བསྡུ་བའོ། །དང་པོ་ལ་
གཉིས། ཕ་རོལ་པོས་རྟོག་གེ་བ་སྟེ་སྡེ་བདུན་རྗེ་འབྲང་ཚད་མ་བའི་འདོད་པར་སྒྲོ་བཏགས་
པ་བཀོད་པ་དང་། དེ་ལ་སྐབས་འདིའི་ཧ་ཅང་ཐལ་བའི་ཉེས་པ་འབྱུང་བའི་རྒྱུ་མཚན་ནོ།
དང་པོ་ནི། ཊིཀྐར་ཡང་བོད་མང་པོས། རྟོག་གེ་བས་དུ་བ་ཁྱད་པར་བ་ཡོད་པ་ལ། མེ་

དྲིས་ལན་མཆོད་སྦྱིན་བརྒྱ་པ། 
159
ཡོད་པའི་ཁྱབ་པ་དང་། བྱས་ན་མི་རྟག་པའི་ཁྱབ་པ་བསྒྲུབ་པ་ན། ཡུལ་དུས་ཐམས་ཅད་
དུ་མི་འཁྲུལ་བར་བསྒྲུབ་པ་ཡིན་ལ། དེ་བསྒྲུབ་པའི་ཚེ་ན་ཚང་མང་དང་བུམ་པ་ལྟ་བུ་ཉི་ཚེ་
བ་ཞིག་གི་སྟེང་དུ་བསྒྲུབ་ནས། དེའ མ་དེ་དང་ཡུལ་དུས་གཞན་གྱི་ཁྱབ་པ་གཉིས་རིགས་
མཚུངས་པའི་རྒྱུ་མཚན་གྱིས་ཁྱབ་པ་དེ་གཉིས་ཡུལ་དུས་ཐམས་ཅད་ཀྱི་སྟེང་དུ་མི་འཁྲུལ་
བར་བསྒྲུབས་པར་འདོད། ཅེས་བྱུང་། དོན་ནི་འདི་ལྟར། འགྲེལ་པ་གཉིས་ཀྱི་དབང་དུ་
བྱས་ཏེ། འབྲས་རྟགས་དང་། རང་བཞིན་གྱི་སྦྱོར་བ་དང་གཉིས་བཀོད། དེ་ཡང་དཔེ་
གཉིས་ཀྱི་སྟེང་དུ་ཐོག་མར་བསྒྲུབས་ནས། དེ་ནས་སྤྱི་ཁྱབ་གཉིས་བསྒྲུབ་པར་འདོད་པས་
དེའི་ཚུལ་ནི་དུ་ལྡན་གྱི་ལ་ལྟ་བུ་ཡུལ་དུས་ཐམས་ཅད་དུ་དུ་བ་ཁྱད་པར་བ་ཡོད་ན་དེར་མེ་
ཡོད་པས་ཁྱབ་སྟེ། ཚང་མང་སྟེང་གི་ཁྱབ་པ་དེ་དང་ཡུལ་དུས་གཞན་གྱི་ཁྱབ་པ་འདི་གཉིས་
རིགས་མཚུངས་པའི་ཕྱིར། སྒྲ་ལྟ་བུ་ཡུལ་དུས་ཐམས་ཅད་དུ་བྱས་ན་དེར་མི་རྟག་པས་ཁྱབ་
སྟེ། བུམ་པའི་སྟེང་གི་ཁྱབ་པ་དེ་དང་ཡུལ་དུས་གཞན་གྱི་ཁྱབ་པ་རིགས་མཚུངས་པའི་ཕྱིར།
འདི་དག་གིས་འགྲེལ་བཤད་ལྟར་དཔོའི་སྟེང་གི་རྟགས་ལ་དཔེའི་སྟེང་གི་ཆོས་ཀྱིས་ཁྱབ་པ་
བསྒྲུབ་པར་འདོད་མོད། ལེགས་བཤད་སྙིང་པོར། ཡུལ་དུས་འདིའི་དུ་བ་དང་བྱས་པ་ཞེས་
སོགས་ཡུལ་དུས་ཀྱི་ཁྱད་པར་དུ་མ་བྱས་པར་དུ་བ་དང་བྱས་པ་ཙམ་ལ་མེ་ཡོད་དང་མི་རྟག
པས་ཁྱབ་པར་དུ་མ་བྱས་པར་དུ་བ་དང་བྱས་པ་ཙམ་ལ་མེ་ཡོད་དང་མི་རྟག་པས་ཁྱབ་པ་བསྒྲུབ་
པ་ཁོ་ནས་ཡུལ་དུས་ཐམས་ཅད་དུ་མི་འཁྲུལ་བར་ངེས་པར་འགྱུར་བའི་ཐབས་ཡིན་པས་དེ་
ལ་ལོག་པར་མ་འཛིན་ཅིག དེའི་ཕྱིར་རིགས་པ་འདིའི་རྗེས་སུ་འབྲངས་ནས་ལྡོག་པ་གཅིག་
པའི་དཔུང་འཕྲུལ་འདོད་པ་ནི་ཆུས་ཁྱེར་བའི་རྩ་ཕུང་དྲུང་ཕྱུང་བ་ལ་འཇུས་པ་དང་འདྲའོ་ཞེས་
གསུངས་པས་གཏད་སོ་དང་ཐལ་བར་ཟད་དོ། །གཉིས་པ་ནི། ཊིཀྐར། འདོད་པ་དེ་ལ།

དྲིས་ལན་མཆོད་སྦྱིན་བརྒྱ་པ། 160
དེ་ལྟ་ན་གཞན་ཙམ་དུ་མཚུངས་པའི་རྟགས་ཀྱིས་ཧ་ཅང་ཐལ་བ་འཕེན་ཏེ། འདི་འདྲ་བ་ནི་
ལྡོག་པ་གཅིག་པའི་དཔུང་འཕུལ་ལོ་ཞེས་ཟེར་རོ་ཞེས་གསུངས། དེའི་ཚུལ་ནི། རྟོག་གེ་
བ་ཁྱོད་ཀྱི་འདོད་པ་དེ་ལྟར་ཡིན་ན། མེ་ལས་མུན་པ་འབྱུང་བར་ཐལ། མེ་དུ་དང་མེ་མུན་
གཞན་དུ་མཚུངས་པའི་ཕྱིར་རམ། ཡང་ན་འོག་ལྟར་ན། མེ་མུན་གཉིས་ཆོས་ཅན། རྒྱུ་
འབྲས་ཡིན་པར་ཐལ། མེ་དུ་དང་གཞན་དུ་མཚུངས་པའི་ཕྱིར་ཞེས་བཀོད་ལ། བདག་
གཅིག་པའི་འབྲེལ་བའང་ཡོད་མེད་རྩ་ཤེས་སུ། རྒྱུ་དང་རྒྱུ་མིན་མཚུངས་པར་འགྱུར། །ཞེས་
གསུངས་པ་དང་། མེ་ལས་མུན་པ་འབྱུང་བར་འདིར་འཕངས་པས་རྒྱུ་འབྲས་སུ་མི་འཁྲུལ་
བ་སྐབས་དང་འབྲེལ་ལོ། །དུ་བ་ཁྱད་པར་བ་སྨོས་པ་སྐྱ་རྫས་ལྟ་བུ་གཅོད་པའི་ཆེད་དང་།
དེ་དང་ཡུལ་དུས་གཞན་མིན་ན་སྔར་བསྒྲུབ་པ་དེས་ཆོག་པས་གཞན་ཞེས་སྨོས་སོ། །ཡུལ་
དུས་ཐམས་ཅད་ཅེས་པ་ཕ་རོལ་བའི་བསམ་པ་བླང་བའམ། ཡུལ་དུས་ཐམས་ཅད་དུ་རྒྱུ་
འབྲས་དང་གཞན་ཞེས་ཀྱང་འབྱུང་མོད་དཔྱད་དགོས། གཞན་ཙམ་ཞེས་པའང་རང་ལུགས་
ཀྱི་བསམ་པའི་དབང་སྟེ། རང་བཞིན་གྱིས་གཞན་ཙམ་དུ་མཚུངས་པས་རིགས་པའི་འཕྲུལ་
ལས། རྒྱུ་འབྲས་མཚན་ཉིད་པར་ག་ལ་མཚུངས། འོན་ཀྱང་འདིར་རྒྱུ་འབྲས་སོགས་གཞན་
དང་གཞན་མིན་གྱི་འགལ་བ་དུ་མ་བསྒྲིགས་པར་ནུས་ནའང་མ་སྤྲོས་སོ། །གཉིས་པ་ལ།
ཚད་མ་བའི་ལུགས་མ་ཡིན་པ། ཐལ་བ་འཕེན་པའི་རྒྱུ་མཚན་འཁྲུལ་ཚུལ་ལོ། །དང་པོ་
ནི་ཊིཀྐར། འདི་ཡང་གཞུང་གི་སོགས་ཀྱི་དོན་ནོ། །ཕྱོགས་སྔར། བཤད་པ་མ་ཟད་འདི་
ཡང་དབུ་མའི་གཞུང་གི་གནང་དོན་མ་ངེས་ཤིང་ཁྱད་པར་དུ་ཚད་མའི་རིགས་པ་འཇུག་པའི་
ཁྱད་པར་ནང་གི་བློ་ལ་མ་ཤར་བར་གོ་བ་ལོག་པའི་ངག་གི་རྣམ་པར་རིག་བྱེད་ཀྱི་འབྲས་བུའི་
རྟགས་ཡིན་ཞེས་གསུངས་སོ། །གཉིས་པ་ནི། ཊིཀྐར། དུ་བ་ཁྱད་པར་བ་དང་ནས་བསྒྲུབ་

དྲིས་ལན་མཆོད་སྦྱིན་བརྒྱ་པ། 
161
པས་མེ་ཡོད་པ་དང་མི་རྟག་པ་ཡིན་པ་ལོག་ཀྱང་རྟགས་སུ་བཀོད་པ་གཉིས་མི་ལྡོག་པ་སྲིད་
དམ་སྙམ་པའི་དོགས་པ་ལེགས་པར་གཅོད་ནུས་ལ། ཆོས་དེ་གཉིས་རྒྱུ་འབྲས་ཡིན་པ་ལོག་
ཀྱང་གཞན་ཙམ་ཡིན་པ་ཞུགས་པ་དུ་མ་ཞིག་ཡོད་པས།་ དེ་གཉིས་མཚུངས་པའི་གོ་སྐབས་
ག་ལ་ཡོད། ཞེས་གསུངས། དོན་ནི། དཔེའི་སྟེང་ནས་ཆོས་སུ་འགྲོ་རྒྱུ་ལོག་ན་རྟགས་སུ་
འགྲོ་རྒྱུ་ལྡོག་པའི་མེད་ན་མི་འབྱུང་གི་འབྲེལ་བ་གྲུབ་མོད། རྒྱུ་འབྲས་ཡིན་པ་ལོག་ཀྱང་ཞེས་
གསུངས་ནའང་མེ་མུན་གཉིས་བདག་ཉིད་གཅིག་ཏུ་མི་འཁྲུལ་བར་ཡང་འཕངས་ལ། གང་
ལྟར་ཡང་དེ་གཉིས་མི་འཁྲུལ་བའི་འབྲེལ་བར་མ་ངེས་ཤིང་སྔ་ཕྱི་དང་དུས་མཉམ་པའི་འབྲེལ་
མེད་དོན་གཞན་མཐའ་ཡས་པ་ཡོད་པར་ངེས་སོ། །གསུམ་པ་ནི། ཊིཀྐར། དེས་ན་འདི་
ནི་དཔུང་འཕུལ་ཞེས་པའི་མིང་ཉིད་ཀྱིས་རིགས་པ་མི་ཤེས་པའི་སུན་འབྱིན་དུ་གསལ་པར་
བྱས་ཏེ། ཞེས་གསུངས་ལ། དོན་ནི་སྔར་མང་དུ་བཤད་པའི་རྒྱུ་མཚན་དེས་དོན་དྲིལ་ན་
བཤད་མ་ཐག་པའི་ཐལ་བ་ནི་ཆོས་ཅན། རིགས་པ་མི་ཤེས་པའི་སུན་འབྱིན་ནི་ཆོས། ལྡོག་
པ་གཅིག་པའི་དཔུང་འཕུལ་དུ་བཀོད་པ་ནི་རྟགས་ཏེ། ལྡོག་པ་ནི་ཆོས་སུ་འགྲོ་རྒྱུ་ལོག་ན་
རྟགས་སུ་འགྲོ་རྒྱུ་དེ་ལོག་པ་དང་། གཅིག་པ་ནི་དེ་དང་མཚུངས་པ་དང་དཔུང་ནི་འདིར།
ཡང་འཇུག་མེད་ལ་དཔུང་དུ་ལྡན་པ་དང་དཔུང་པའི་ཤུགས་མཉམ་པར་འགྱུར་བའི་བརྡ་སྟེ།
མདོར་ན་སྟོབས་ཆེ་ཆུང་མཉམ་པའོ། །ཕྱི་མ་འདིས་རྒྱུ་འབྲས་གཞན་དུ་འདོད་ཀྱང་དེ་ཙམ་
གྱིས་གཞན་སྐྱེས་སུ་མི་འགྱུར་ཞིང་དེ་དག་ལས་གཞན་དུ་སྐྱེ་བ་དེའི་དོན་དུ་འདོད་པས་ཧ་ཅང་
ཐལ་བ་འཕེན་ན་ཕྱོགས་སྔ་མ་དང་འདྲ་བར་སྐྱོན་ཐམས་ཅད་རང་ལ་འཇུག་པར་འགྱུར་རོ།
སྨྲས་པ། མི་ཤེས་ཤེས་པར་རློམ་པའི་སྙིང་ཁམས་ཅན། །དེ་ལྟར་ལྟར་སྣང་སུན་འབྱིན་
བགྲང་ཡས་པས། །གཞུང་ངན་ངན་རྟོག་རྣམ་འགྱུར་མུན་ནག་གིས། །ངེས་དོན་དོན་གྱི་

དྲིས་ལན་མཆོད་སྦྱིན་བརྒྱ་པ། 162
ཀུན་གསལ་རིང་ནས་བསྒྲིབ། །འོན་ཀྱང་ཡབ་རྗེ་མཁྱེན་པའི་ཆུ་གཏེར་ལས། །འོངས་
པའི་ལེགས་བཤད་འོད་སྟོང་འབར་བའི་གཟིས། །ཉེས་བཤད་མུན་ཚོགས་མ་ལུས་དབྱིངས་
སུ་བདས། །དཔྱོད་ལྡན་བློ་གྲོས་པདྨོ་ཅི་ཡང་བཞད། །དེང་འདིར་ལུང་རིགས་ཕྲ་ཚོམ་
ཉོར་མཛེས་པའི། །དཔྱོད་ལྡན་སྒྲ་འཛིན་དབང་པོ་ལྔ་པའི་རྒྱན། །ལེགས་པར་སྤེལ་ཏེ་ཕྲ་
ཞིབ་བློ་ཡི་འཕྲུལ། །སྡེབས་ལེགས་ཚིག་གི་སྦྱོར་བའི་ལམ་དུ་དྲངས། །ཞེས་བྱ་བ་ནི་བར་
སྐབས་ཀྱི་ཚིགས་སུ་བཅད་པའོ།།
གསུམ་པ་དེ་དག་གིས་གྲུབ་པའི་དོན་ནི། ཊི ཀྐར། གཞན་དུ་རྒྱས་པར་བཤད་ཟིན
ཏོ། །ཞེས་གསུངས་ཏེ། ལམ་རིམ་ཆེན་མོར་འགྲེལ་བཤད་མཁན་པོ་སོགས་ཀྱི་ལུགས་་
བཞི་དང་། གཞན་སྐྱེ་དགག་པའི་སྐབས་སོགས་ལས་གསུང་ཟིན་པའོ། །བོད་ཀྱི་འཁྲུལ་
བ་དེ་དག་གི་རྒྱུ་ནི་འཇུག་ཊི ཀ་ཆེན་མོར། དེས་ན་འདི་འདྲ་བའི་རིགས་པ་ལེགས་པར་མི་
གོ་བ་ནི། སྔར་བཤད་པ་ལྟར་གྱི་འདི་འདྲ་ཞིག་འགོག་པའི་དགག་བྱ་འཛིན་པའི་ཚད་འཛིན་
དང་། འདི་ཙམ་ཞིག་ཁས་ལེན་པའི་རྟེན་འབྱུང་གི་རྣམ་བཞག་གཉིས་སོ་སོར་མ་ཕྱེད་པའི་
སྐྱོན་ཡིན་པས། དེས་ན་དགག་བྱ་འགོག་པའི་སྐབས་སུ་དགག་བྱའི་ཚད་འདི་ན་བཤད་པ་
དྲན་པར་བྱའོ་ཞེས་གསུངས་པ་ཉིད་གནད་ཀྱི་དོན་པོ་སྟེ། བཞི་བརྒྱ་བར། །དངོས་པོ་གང་
ཞིག་གཞན་འགའ་ལའང་། །རག་ལས་པར་ནི་མི་འགྱུར་ན། །དེ་ནི་ངོ་བོས་འགྲུབ་འགྱུར་
ན། ། དེ་ནི་གང་ནའང་ཡོད་མ་ཡིན། །ཞེས་དང་། །གང་ལ་བརྟེན་ནས་འབྱུང་ཡོད་པ།
དེ་ནི་རང་དབང་མི་འགྱུར་རོ། །ཞེས་སོགས་མང་དུ་གསུངས་པའི་གནད་འགག་གལ་ཆེ་
བར་སྣང་ལ་གཞན་དུ་ན་རྩ་ཤེས་སོགས་ཚིག་དོན་ཟབ་ཅིང་བརླིང་བའི་ཚིག་ཙམ་ལ་མཆེལ་
ན་ཕུང་བར་འགྱུར་བ་ནི། སྔོན་རྗེ་ཐམས་ཅད་མཁྱེན་པའི་དྲུང་དུ་དྭགས་པོ་རབ་འབྱམས་

དྲིས་ལན་མཆོད་སྦྱིན་བརྒྱ་པ། 
163
པ་ཟེར་བ་འོངས་ནས། སྐྱེ་བ་དང་འཆི་བ་གཉིས་གང་སྔོན་དུ་གྲུབ་ཅེས་ཞུས་པ་དང་། རྗེ་
ཉིད་ནས་སྐྱེ་བ་སྔོན་གསུངས་ལ། ཁོ་ན་རེ། འོ་ན། རྩ་ཤེས་ལས། །གལ་ཏེ་སྐྱེ་བ་སྔ་
འགྱུར་ལ། །རྒ་ཤི་ཕྱི་མ་ཡིན་ན་ནི། ། སྐྱེ་བ་རྒ་ཤི་མེད་པ་དང་། །མ་ཤི་བར་ཡང་སྐྱེ་བར་
འགྱུར། །ཞེས་གསུངས་པའི་ཕྱིར་ཟེར་བ་ལ། རྗེ་ཉིད་ནས་འོ་ན། ཁྱོད་རང་སྐྱེ་ཤི་གཉིས་
གང་སྔ་བར་འདོད་གསུང་བས། ཁོ་ན་རེ། འཆི་བ་སྔ་ཤེས་ཞེས་ཞུས། དེ་ནས་རྗེ་ཉིད་ཀྱི་
སྐུ་ཅུང་ཟད་འགྱིང་བག་གིས་ཕས་རྒོལ་ཟིལ་གྱིས་གནོན་པའི་ཚུལ་གྱིས། འོ་ན་རྩ་ཤེས་ལས།
གལ་ཏེ་སྐྱེ་བ་འཕྱི་གྱུལ་ལ། ། རྒ་ཤི་སྔ་མ་ཡིན་ན་ནི། །སྐྱེ་བ་མེད་པའི་རྒ་ཤི་ནི། ། རྒྱུ་མེད་
པར་ནི་ཅི་ལྟར་འགྱུར། །ཞེས་གསུངས་པའི་ཕྱིར་ཞེས་དྲངས་པས་ཁོ་ངོ་ཚ་ཞིང་སྤོབས་པ་
མེད་པར་གྱུར་པའི་ལོ་རྒྱུས་ལྟར་ཡིན་པས་དབུ་མ་ཕར་ཞོག ཚད་མ་བའི་རིགས་པའི་གསང་
ཚིག་ལྷ་དབང་བློས་ཀྱང་ཇི་བཞིན་མ་དགོངས་པའི་ལོ་རྒྱུས་བྱུང་བས་གཞུང་འདི་དག་ནི་ཅི་
དགར་སྨྲ་བའི་ཡུལ་མ་ཡིན་ནོ། །འདི་དག་སྔར་དྲིས་པའི་ལན་ཏེ། སླར་ཡང་བཤེས་གཉེན་
ཆེན་པོས་འདི་སྐད་དུ། །མྱ་ངན་འདས་ཚེ་ངེས་པར་བདག་ཆད་འགྱུར། ཞེས་ཐལ་བ་འཕང་
བ་ཅི་ཡིན། ཕྱོགས་སྔ་དེས་ལྷག་མེད་ཀྱི་ཚེ་ཕུང་པོ་ཆད་པས་བདག་ཀྱང་ཆད་པར་འདོད་
མོད་ཅེས་གསུང་། དེའི་དོན་ནི་འདི་ལྟར། ཕྱོགས་སྔ་དེ་རྣམས་ཀྱིས་མ་རིག་རྒྱུན་ཆད་
འདོད་པས་འཁོར་བ་སྤངས་ཏེ་ཕྱིས་འཁོར་མཁན་ཀྱང་རྒྱུན་ཆད་པར་ཁས་བླངས་མོད། འོན་
ཀྱང་དེ་ལ་ནང་འགལ་བ་བརྗོད་དེ། དེའི་ཚེ་བདག་ཆད་པར་ཐལ། གདགས་གཞི་ཕུང་པོ་
ཆད་པའི་ཕྱིར། འདོད་ན། འཇིག་ལྟའི་དམིགས་ཡུལ་གྱི་བདག་རྟག་ཆད་དུ་ལྟ་བ་མཐར་
འཛིན་གྱི་ལྟ་བར་ལུང་ལས་གསུངས་ཤིང་། ཁྱོད་ཀྱིས་ཀྱང་དེ་ལྟར་འདོད་པ་འགལ་ཏེ། བདག་
ཆད་པར་ལྟ་བ་ཕྱིན་ཅི་ལོག་ཏུ་མི་འགྱུར་བའི་ཕྱིར་དང་། ལྟ་བུ་དེའི་ཞེན་ཡུལ་ཡོད་པར་

དྲིས་ལན་མཆོད་སྦྱིན་བརྒྱ་པ། 164
ཁྱོད་ཀྱིས་ཁས་བླངས་པའི་ཕྱིར་ཞེས་པ་དོན་ནོ། །འདིར་ཁ་ཅིག ཤ་ཁྲག་གདོས་བཅས་
ཀྱི་ཕུང་པོ་དེ་རྒྱུན་ཆད་པ་ཡོད་པས་དེ་ལ་བཏགས་པའམ། དེ་གདགས་གཞིར་བྱས་པའི་
བདག་ཀྱང་རྒྱུན་ཆད་པར་འགྱུར་ཞེ་ན། གདགས་གཞིའི་གཙོ་བོ་རྒྱུན་མི་ཆད་པས་སྐྱོན་དེ་
མེད་དོ། །ཡང་ཁ་ཅིག་བེམ་པོ་རྒྱུན་མི་ཆད་དེ། །དེ་ཕྱིའི་གཟུགས་སུ་འགྱུར་བའི་ཕྱིར།།
མཛོད་ལས། ། ཤི་བ་ལ་ཡང་བྱིན་རླབས་ཡོད། ཅེས་སོགས་གསུངས་པའི་ཕྱིར་ཟེར་མོད།
ངན་སོང་ཆད་དང་ཞེས་པ་སོགས་དེ་འདྲ་མང་བས་གྲགས་ཚོད་དང་མཐུན་པར་བྱའོ།།
འདིར་སྨྲས་པ། ཟབ་མོའི་གཞུང་གི་ཆུ་གཏེར་ངམ་གནག་པར། །བློ་གྲོས་གྲུ་གཟིངས་
སྦྱར་བའི་སྙིང་སྟོབས་ཅི། །འོན་ཀྱང་དགོངས་དོན་ཡིད་བཞིན་དབང་གི་རྒྱལ། །ཐོབ་ཕྱིར་
འབད་ལ་འགལ་བའི་ནོངས་པ་ཅི། །དེའི་ཕྱིར་ཕྲ་ཞིབ་རྣམ་པར་དཔྱོད་པའི་ཕུལ། །ཚིག་
སྦྱོར་རིན་ཆེན་སྤེལ་བའི་རྒྱན་གྱི་འཕྲེང་། །རྣམ་དཔྱོད་མགུལ་བར་འཆང་བའི་ཟློས་གར་
གྱིས། །མཁས་པའི་མདུན་ས་ཆོས་ཀྱི་ཚོང་བརྡལ་འགྲིམ། །འཕགས་བོད་གཞུང་བཟང་
དེ་ཉིད་གྲངས་ལྷག་པའི། །མདོ་རྒྱུད་ཏམ་བུ་ར་ཡི་གླུ་དབྱངས་སྒྲོགས། །རྣམ་དག་བརྡའ་
སྤྲོད་ལྟ་བའི་བློ་མིག་ཕྱེ། །ཚིག་སྦྱོར་རླབས་ཕྲེང་འཕྱུར་བའི་མགྲིན་པ་ཡངས། །ཕས་རྒོལ་
གཡུལ་གྱི་ལམ་རྒྱུས་མི་དམན་པས། །སུན་འབྱིན་མཚོན་ལ་འཇིགས་པའི་ཞུམ་པ་མེད།
དེ་ལྟ་ན་འང་སྔོན་བྱོན་དམ་པའི་སྲོལ།. །ཐུབ་བསྟན་དྲི་མ་སྦྱོང་བའི་དགག་སྒྲུབ་ལས། །ཆགས་
སྡང་འདམ་དུ་བྱིང་བའི་ངལ་དུབ་མཐམཐའ། །བསྟེན་ནས་དམྱལ་བའི་བུད་ཤིང་ཡ་རེ་ང་། མདོར་
ན་སྒོ་གསུམ་བག་ཡོད་བརྟུལ་ཞུགས་ཀྱིས། །ཡོངས་སུ་བཟུང་སྟེ་དྲན་ཤེས་མ་ཉམས་པས།
མ་སྨད་བཤད་དང་སྒྲུབ་པའི་མཁས་དབང་བརྒྱའི། །རྣམ་ཐར་བདག་གིར་འཛིན་པ་ཉིད་

དྲིས་ལན་མཆོད་སྦྱིན་བརྒྱ་པ། 
165
གྱུར་ཅིག། །ཅེས་དྲིས་ལན་མཆོད་སྦྱིན་བརྒྱ་བའི་གླུ་དབྱངས་ཞེས་བྱ་བ་འདི་ནི། དབང་
ཕྱོགས་དཔལ་ལྡན་འབྲས་དཀར་སྤུངས་པའི་ཆོས་ཀྱི་སྡེ་ཁུ་རུ་ཆེན་མོའི་ཉི་ཟླ་ལྟ་བུའི་གྲྭ་ཚང་
རྣམ་གཉིས་ལས། དགའ་ཆོས་གླིང་གི་དཀའ་བཅུ་མི་ཤིགས་རྡོ་རྗེས་འབེལ་གཏམ་མང་དུ་
བྱས་པའི་མཐར་འཇུག་ཊིཀ་ཆེན་མོའི་ལུང་དེ་རྣམས་གོ་སླ་བར་དཀྲོལ་ཞེས་བསྐུལ་བའི་ངོར།
ལུམ་བུའི་ཚལ་གྱི་རིགས་པ་སྨྲ་བ་སུ་དྷི་པྲ་ཤ་ཀས། རབ་ཚེས་༡༥ ཆུ་ཡོས་ ༣༦ ཆོ་
འཕྲུལ་ཟླ་བའི་དཀར་ཕྱོགས་ལ། ༧ རྗེའི་གདན་ས་སྐུ་འབུམ་བྱམས་པ་གླིང་དུ་སྦྱར་བའི་
སྔ་ཕྱིའི་ཡི་གེ་པ་ནི་ཉེ་གནས་དཔྱོད་ལྡན་བསྟན་པ་རྒྱ་མཚོས་བགྱིས་པ་འདི་ཡང་། བློ་བཟང་
རྒྱལ་པའི་རིང་ལུགས་སྲིད་པ་གསུམ་གྱི་བླ་ན་མཐོ་བའི་རྒྱུར་གྱུར་ཅིག། །།
ཨོཾ་དོན་སྐྱེ་བ་མེད་པའི་ཆོས་ཀྱི་སྒོ། །རིག་པའི་ཡེ་ཤེས་འོད་ཟེར་སྟོང་འབར་ཕྱིར། །འབྱོར་
ལྡན་དད་པའི་སྤྲིན་ཕུང་འཁྲིགས་པ་ལས། །ལུམ་བུའི་ཚུལ་དུ་སྨིན་པའི་བ་ཀུ་ལ།། སརྦ་
ཧིཏ་ཚུ།།
མགོན་པོ་ཀླུ་སྒྲུབ་ཀྱི་ཞལ་སྔ་ནས།
།བདེ་བ་འདོད་ན་རིག་པ་དོར།
།རིག་པ་འདོད་ན་བདེ་བ་དོར།
།བདེ་ལྡན་རིག་པ་ག་ལ་འགྲུབ།
།རིག་པ་དོན་གཉེར་ག་ལ་བདེ། །ཅེས་སོ།

དྲིས་ལན་འཁོར་ལོ་རྩིབས་བགྲོད། 166
༄༅། །དྲིས་པའི་ལན་འཁོར་ལོའི་རྩིབས་ཀྱི་བགྲོད་པ་ཞེས་བྱ་བ་བཞུགས་སོ།
༄༅། །རྣམ་ཀུན་གཟིགས་པའི་ཡེ་ཤེས་མཚོན་རྣོན་གྱིས། །སོམ་ཉིའི་དྲ་བ་གཅོད་པའི་
བླ་མ་ལྷ། །དད་པའི་ཡིད་ཀྱི་འོ་མཚོ་རྒྱས་པའི་ཀློང་། །བསྟེན་པའི་ལེགས་བཤད་རླབས་
ཀྱི་ཕྲེང་བ་སྤེལ། །རྣམ་དག་གཞུང་མང་ཐོས་པའི་སྒྲོན་མེ་ནི། །སྐྱེས་སྦྱངས་ཤུགས་ཀྱིས་
འབར་བའི་གཟི་བྱིན་གྱིན། །རྨོངས་པའི་མུན་བསལ་དོན་གྱི་གཟུགས་སྣང་འབུམ། །གསལ་
ལ་དཔྱོད་ལྡན་བལྟ་བར་འདིར་བསྐུལ་ལོ།།
།སྔ་མ་ཐབ་བྱུང་འབྲས་བུ། ཕྱི་མ་ཐབ་རྒྱུ་ཞེས་རང་འགྲེལ་སོགས་སུ་གསུང་བས་
ཁྱབ་པར་གྲུབ་བོ། ༼ཀ༽ །སྟོན་པས་སྡེ་བདུན་བརྩམ་བཞིན་ཞེས་སྦྱར་ན། འོག་ཏུ་ལོ་
ཞེས་མ་རངས་པ་དང་འགལ་ལ་འོན་ཀྱང་རྟག་དངོས་གསུང་བར་འགྱུར། ༼ཁ༽ བདུན་
ལ་ནས་གསུང་ཞེས་པ་ལ་མིན་ཞེས་དགོས་པར་མཐའ་དཔྱོད་དང་། འོན་ཀྱང་ཞེས་གསུང་
བས་ཤེས་ལ། དོན་རྟག་དངོས་བཀག་པས་དེ་སྟོན་པའི་སྡེ་བདུན་བཀག་པར་འགྱུར། ༼ག༽
འགོག་པ་གཉིས་ཀ་ཐོབ་པའི་གཞི་ལ་སྔ་ཕྱི་མཉམ་གསུམ་གྱིས་རྣམ་པ་གསུམ་མོ། ༼ང༽
གླིང་བུའི་སྒྲ་མ་ཟིན་པའི་འབྱུང་བ་ལས་ཀྱང་གྱུརགྱུར་པས་གཉིས་ཀར་འདོད་ན་ལག་པའི་རྔ་སྒྲ་
གཉིས་ཀར་འདོད་པ་འགོག་པའི་རྒྱུ་མཚན་དཔྱད་ཅེས་པ་སྟེ། ཕྱི་མ་ཟིན་པའི་འབྱུང་བ་གཙོ་
སྟེ་དབུགས་ཀྱིས་བསྐུལ་བས་སོ་ཞེས་ཀྱང་ཟེར། ༼ཅ༽ གཉིས་པའི་དངོས་གཞི་ཟག་མེད་
ཐོབ་མ་མྱོང་བའི་རྒྱུད་ལ་དེའི་སྐལ་མཉམ་གྱི་རྒྱུ་ཡོད་མོད་དེའི་རྒྱུ་མཚན་ཡིན་ག་ལ་དགོས།
༼ཆ༽ གཏི་མུག་མེད་པ་དགེ་སེམས་ཀུན་གྱི་འཁོར་དུ་འགྲོ་བས་དགེ་བ་དང་། ཤེས་རབ་
ཡིན་པས་སེམས་ཀྱི་ས་མང་སྟེ་མུ་བཞི་འཇོག་གསུངས་ཀྱང་ཤེས་རབ་ལ་སེམས་བྱུང་རྫས་
བཏགས་གཉིས་སུ་འགྱུར། ༼ཇ༽ དགུ་བཏགས་ཡོད་དུ་འཇོག་ཚུལ་གྱིས་ལྷག་མའང་

དྲིས་ལན་འཁོར་ལོ་རྩིབས་བགྲོད།
167
ཤེས་མོད། འཆིམ་གྱིས་རང་སྐྱ་འཛིན་ཏུ་ཐུབ་མི་ཐུབ་ཀྱི་དོན་འདིར་སྦྱར་བ་ལྟར་ན་རྫས་
བཏགས་ཀྱི་ཁྱད་པར་འབྱེད་དཀའ་བས་དཔྱད། ༼ཉ༽ ཀུན་སུ་ལ་འདྲིས་པའི་དོན་ལ་
དམིགས་པར་གསུང་བས་མ་འདྲིས་པ་ལ་དགེ་སེམས་བཏུས་འབྱུང་བས་དྲན་པ་དགོས་ཏེ།
དཔྱད། ༼ཏ༽ སེམས་ཀྱི་ས་མང་གི་དོན་ལ་ཁྱད་པར་ཡོད་དེ་སློབ་དཔོན་གྱི་ལུགས་གནས་
གསུམ་པའི་སྡོམ་ལྟར་ཡིན་གསུངས། ༼ཐ༽ ལྡན་པའི་ཐོབ་པ་བཏང་བའི་སྐད་ཅིག་གཉིས་
པ་ནས་ལྡན་པའི་མ་ཐོབ་པ་འབྱུང་ངོ༌། །༼ད༽ །ཚེ་བསོད་གཉིས་ཀ་ཟད་ན་འཆི་བ་བཟློག་
དཀའོ། །༼ན༽རྗེས་མཐུན་གྱི་སྐྱེ་བས་རྩ་བའི་སྐྱེ་བ་ལ་སྐྱེད་པའི་བྱེད་པ་འཇུག་སྟེ། ཐོབ་
པའི་ཐོབ་པས་རྩ་བའི་ཐོབ་པ་ལྡན་པའི་བྱ་བ་བྱེད་པ་བཞིན་ནོ། ༼པ༽ །དད་འབྲང་གི་ཆོས་
དྲུག་དང་། དད་མོས་ཀྱི་ལྔའི་སྐལ་མཉམ་བྱེད་ཚུལ། དབང་པོ་དང་། ཟག་མེད་ཀྱི་རྒྱུ་
རྒྱས་པའི་སྒོས་བྱེད་པ་འགྲེལ་བ་དང་འགྲེལ་བཤད་ལས་གསུངས་སོ། །༼ཕ༽ །བྱེ་སྨྲ་
ལུགས་ལས་ཡང་ན་འབྲས་བུའི་ས་བོན་གྱི་དངོས་པོ་ཡིན་པའི་དོན་དུ་དཔེ་སྟོན་པས་འདོད་
དོ་ཞེས་པ་རྒྱལ་སྲས་མ་དང་འགྲིག་གམ་སྔ་མ་དང་འདི་གཉིས་ལ་གང་ལས་བཏུས་ད་དུང་
དཔྱད་དོ། ༼བ༽ །ཡིག་ཆར་ལུང་མ་བསྟན་གྱི་ལས་མྱོང་འགྱུར་དུ་གསུང་བ། དེའི་
རྣམ་སྨིན་བདེ་སྡུག་མྱོང་རྒྱུ་མེད་པས། བཏང་སྙོམས་མྱོང་འགྱུར་དུ་དགོངས་པར་གསུང་
མོད། རྣམ་སྨིན་བཏང་སྙོམས་ཀྱང་མེད་ལ་མྱོང་རྒྱུའི་བཏང་སྙོམས་ཇི་ལྟར་འཇོག་པ་སོགས་
དཔྱད་ན་དཀའ་བས། རང་གི་རྣམ་སྨིན་བདེ་སྡུག་གང་ཡང་མེད་པའི་ཆ་ནས་མྱོང་འགྱུར་
ལུང་མ་བསྟན་དུ་གསུང་བ་ལེགས་སོ། ༼མ༽ །བཞི་པར་བདེ་འཕེལ་འགྱུར་ཞེས་པ་ལྟར།
ས་འོག་མ་འོག་མའི་སྐྱོན་དང་བྲལ་བའི་སེམས་ལས་སུ་རུང་བ་ཤིན་སྦྱངས་ཀྱི་བདེ་བའོ། ༼ཙ༽
འདིར་དགེ་མི་དགེ་འཆི་ཁར་ཡང་འབྱུང་བས་འཆི་སྲིད་ཕྲ་རགས་མི་འབྱེད་མོད། དགེ་

དྲིས་ལན་འཁོར་ལོ་རྩིབས་བགྲོད། 168
སེམས་ཀྱིས་བསླང་བའི་ཐལ་མོ་སྦྱར་བ་ལྟ་བུའི་རིགས་མི་འབྱེད་མོད། དགེ་སེམས་ཀྱིས་
བསླང་བའི་ཐལ་མོ་སྦྱར་བ་ལྟ་བུའི་རིགས་བྱེད་རུང་ངམ་སྙམ་མོ། ༼ཚ༽ ། ཡིད་ལས་
ལ་ལུས་ངག་གི་ལས་ལྟ་བུའི་སྦྱོར་འཇུག་མེད་ཀྱང་སྔ་རོལ་ཏུ་འགགས་མ་ཐག་པའི་ཆགས་
སོགས་སྦྱོར་བ་ཙམ་ཡིན་མིན་དཔྱད་གསུང་སྟེ་ཡིན་ནམ་སྙམ་མོ། ༼ཛ༽ །མཚན་རྣམ་
སྨིན་གྱི་ལས་རྫོགས་བྱེད་དང་། བསན
སམ་བྱུང་དུ་གསུང་བས། མཚན་བཟང་ལ་འཕང་འབྲས་
དང་། ས་གོང་མའི་དགེ་བའི་ངོ་བོར་གྱུར་པའི་ཚོགས་ཀྱི་རྣམ་སྨིན་མེད་དམ་དཔྱད་ལ། འདིར་
གསུང་ཚངས་པའི་དབྱངས་སྒྲ་ཡིན་ཞིང་གོང་མའི་ལུགས་ལའང་དཔྱད་བྱ་མང་། ༼ཝ༽
འདོད་པའི་སྡུག་བསྔལ་ཆོས་ཤེས་པས་མངོན་སུམ་དུ་མ་རྟོགས་སམ། དམིགས་པ་ཟད་པའི་
སྤང་བར་གསུང་བའི་རྒྱུ་མཚན་དེའི་ཕྱིར། འདོད་ན། གོང་ས་ཙམ་དམིགས་འགྲུབ་བམ་
གསུང་སྟེ། །འདོད་གཟུགས་སྡོམ་པ་ལ་དམིགས་པ་སྐལ་བ་མཉམ་མི་མཉམ་གཉིས་ཀ་དང་།
གོང་མ་གཉིས་སྡོམ་པ་ལ་དམིགས་པ་གོང་ས་ཙམལ་དམིགས་པར་འགྱུར་བ་སོགས་དཔྱད་
བྱ་མང་། ༼ཞ༽ །སྤེལ་སྒོམ་བར་ཆད་མེད་ལམ་གྱི་ཚེ་ཀུན་རྫོབ་ཤེས་པ་ཐོབ་པ་སྤེལ་ཆོས་
ཟག་བཅས་དེ་ཁོ་ནའམ་སྤེལ་གཞི་ཟག་མེད་ཀྱི་དུས་སུའ ང་ཀུན་རྫོབ་ཐོབ་དཔྱད་ཅེས་པ་སྟེ་
ཕྱི་མ་རིགས་ཤེང་སྤེལ་ཆོས་ཟག་མེད་ཅེས་པ་མ་དག་གོ ༼ཟ༽ །བསྐལ་བའི་མཐར་ཆོས་
ཉིད་ཀྱི་དངོས་གཞི་ཐོབ་པའི་ལྷ་དེས་སེམས་ཤེས་མ་ཐོབ་བམ་དཔྱད་དེ་འདི་སྦྱོར་བར་བལྟོས་
ཞེས་པའི་དོན་དེ། བཞི་པ་ནས་གསུམ་པ་སྐྱེས་མ་ཐག་སོགས་གཟུགས་ཀྱི་དངོས་གཞི་ཐོབ་
ཀྱང་སེམས་ཤེས་མ་ཐོབ་པ་དུ་མ་སྣང་ངོ༌། ༼འ༽ །དབང་རྟུལ་དགྲ་བཅོམ་ཉམས་པའི་
སྒོམ་ལམ་པ་ཤིན་ཏུ་བསྟེན་ཕྱིར་ཞེས་པའི་རྒྱུ་མཚན་ཚང་བས་དེ་ལམ་དགུས་དབང་བོ་འཕོ་
བས་རྣམ་གྲོལ་དགུ་པ་ལ་ཡང་ཤེས་པ་བརྒྱད་འཐོབ་མོད་འཕོ་བྱེད་ཀྱི་རྣམ་གྲོལ་བརྒྱད་ལ་

དྲིས་ལན་འཁོར་ལོ་རྩིབས་བགྲོད། 
169
ཤེས་པ་བརྒྱད་འཐོབ་པ་རང་འགྲེལ་གྱིའང་དགོངས་པའོ་ཞེས་གསུང་མོད། ཀུན་རྫོབ་ཐོབ་
པ་མི་རིགས་ཤིང་། སྔར་མི་སློབ་པ་དབང་བོ་འཕོ་བའི་བར་ཆད་མེད་ལམ་བཤད་ཟིན་པའི་
ལྷག་མ་རྣམ་གྲོལ་ལམ་བཤད་པ་སྐབས་སུ་བབ་ཅིང་དེ་ལ་ཤིན་ཏུ་འགྲིག་གོ ༼ཡ༽ །སྦྱོར་
ཕྱིར་ཞེས་པ་ལྟར་སྦྱོར་བའི་ཚེ་ནམ་མཁའ་སོགས་ལ་དམིགས་པ་དེའི་སྟོབས་ལས་བྱུང་བས་
བདེན་པའི་རྣམ་ཅན་གྱི་ཁྱད་པར་འཐད་དོ། །༼ ར༽ །སྲིད་རྩེ་བདེན་རྣམ་ཅན་སྟོབས་སོགས་
སྔར་བཤད་པར་མ་ཟད་སུན་འབྱིན་པའི་ལམ་གྱི་སེམས་རྟེན་འཆད་ཚུལ་འདིས་ཀྱང་འགྲུབ་
པ་སྟེ། འོན་ཀྱང་འདིའི་སྟོད་མཚན་སུན་འབྱིན་བདེན་རྣམ་ཅན་མ་ཡིན་ནོ། ༼ལ༽ །སྨྲས་
པ། དེ་ལྟར་རྣམ་དཔྱོད་བློ་མིག་རབ་གསལ་བས། །དོན་བཟང་འབྲས་བུ་གསལ་ཕྱིར་སྐུལ་
བ་ལ། །དུས་མཐའི་དགེ་སྦྱོང་རིགས་སྨྲས་གཟུགས་བརྙན་དེས། ། བློ་གྲོས་སོར་མོས་ཚིག་
གི་འདབ་མ་བསྐྱོད། །སྡོམ་གྱི་དཀའ་བའི་གནད་རྣམས་ཇི་བཞིན་དུ། །མཚོན་པའི་མཆན་
འགྲེལ་མེ་ལོང་བསྐྲུན་པའི་ཕྱིར། ། རྒྱ་ཆེར་བཤད་པའི་ངལ་བ་འདིར་བསྐྱུངས་ནས། །སྨྲས་
པ་མཚོ་བྱུང་རོལ་བའི་བློ་གྲོས་ཀྱིས། །དོན་བཟང་རིན་ཆིན་འདྲེན་པའི་ཤིང་རྟ་འདི། །རབ་
ཚེས་མི་བཟད་ཟླ་ཕྲེང་ཉིན་མོར་བྱེད། །གཞུ་ཡི་དགའ་མར་སྤྱོད་པའི་ཡར་ཚེས་ལ། །དྲི་
མེད་རིགས་པའི་ལམ་ནས་ལེགས་པར་དྲངས། །དྲིས་པའི་ལན་འཁོར་ལོའི་རྩིབས་ཀྱི་བགྲོད་
པ་ཡོངས་སུ་རྫོགས་སོ།། །།ཤུ་བྷཾ། གཟུགས་མེད་རྣམ་ཐར་གྱིས་འོག་མའི་ཟག་བཅས་
ལ་མི་དམིགས་པའི་དོན་དང་། འོག་མའི་དངོས་གཞི་ལ་དམིགས་ན་འོག་སར་དམིགས་
པར་འགྱུར་རམ་དཔྱོད་གསུངས་ཀྱང་། གོང་སར་དམིགས་པའི་འདོད་ཉོན་ཀུན་འགྲོར་
ངོས་སོ། ༼ཤ༽ །འདི་ཡང་དདང་ལྡན་སྦྱིན་བདག་དཔའ་རིས་དགེ་འདུན་སྐྱབས་ཀྱིས་
མཐུན་རྐྱེན་སྦྱར་ཏེ་སྐུ་འབུམ་བྱམས་པ་གླིང་དུ་པར་དུ་བསྒྲུབས་པའོ།

དྲིས་ལན་འདབ་གྲོལ། 
170
།དྲིས་པའི་ཚིག་གི་འདབ་མ་གྲོལ་བའི་མན་ངག་ཉིན་བྱེད་དབང་བོ་
ཞེས་བྱ་བ་བཞུགས་སོ། །
། ན་མོ་གུ་རུ་མཉྩ་བི་གྷོ་ཥ་ཡ། །འཇམ་དབྱངས་དབྱངས་ཅན་བརྩེ་ཆེན་ལྷག་
པའི་ལྷ། །ཆོས་ཀུན་ཀུན་ནས་གཟིགས་པའི་མཁྱེན་རབ་ཀྱིས། །རབ་རྨོངས་རྨོངས་པའི་
ཡིད་ཀྱི་འཆིང་ཐག་བརྒྱ། །སྐད་ཅིག་ཅིག་ཅར་གྲོལ་བའི་དབུགས་དབྱུང་མཛོད། །བཤད་
སྒྲུབ་བསྟན་པའི་ལང་ཚོ་དར་བ་ཡི། །ཆེད་བརྗོད་རབ་འབྱམས་མཚན་གྱི་མེ་ཏོག་འཕྲེང་།
ལེགས་བཤད་རིན་ཆེན་མཛེས་པའི་ཅོད་པཎ་གྱིས། །ཆོས་ཀྱི་སྲིད་ལ་དབང་བ་འཛིན་མའི་
རྒྱན། །ཕྱོགས་ཀྱི་བསྟན་པའི་ཉམས་ཀྱང་འཚོ་བ་ཡི། །ཕྱོགས་མཐར་གནས་པའི་མཁས་
དབང་བཀའ་ཡི་མཆོད། །ཕྱོགས་སུ་འཆེལ་མིན་གསོང་པོར་སྨྲ་བ་ཡིས། །ཕྱོགས་ཙམ་
འབྱེད་དོ་མཁྱེན་དཔྱོད་ཡིན་ཙམ་རོལ།
།དྲི་བའི་སྐབས་ཕྱེ་བ། ཤེས་བྱའི་གནས་ལ་ཤེས་པ་རབ་གསལ་བའི། །གྲགས་པ་
དོན་ལྡན་གྲོགས་པི་མུ་ཁྱུད་དྲུང་། །ཕྱོགས་རེའི་མིག་ཅན་ཕྱོགས་ཀུན་བལྟ་འདོད་པས། ཞུ་
འོས་མིན་པའི་ཞུ་མཆིད་འདི་སྐད་གསོལ། །མཁྱེན་དཔྱོད་ཐུགས་རྗེའི་ཆུ་འཛིན་ཕང་བོ་ནས་
ལེགས་འདོམས་གསུང་གི་དབྱར་སྐྱེས་རྔ་གསང་གིས། །རྨོངས་རྟུལ་མདོངས་མཐའི་གདུང་
སེལ་རེ་སྐོང་སྟེ། །དོགས་བྲལ་ངེས་ཤེས་མངལ་ཁུར་བསྐྲུན་པར་མཛོད།
།དྲི་བ་དངོས་ལ་བཞི་ལས། ༈དང་བོ་ནི། རིགས་རྒྱན་དུ་རྗེས་སུ་འགྲོ་ལྡོག་གི་ཁྱབ་
པ་བསྒྲུབ་པ་ལ་ཚད་མ་གསུམ་དགོས་པར་གསུང་པའི་སྐབས་སུ་དགག་བྱའི་ཆོས་དང་བསྒྲུབ་
བྱ་ཆོས་དང་བསྒྲུབ་བྱའི་ཆོས་དངོས་འགལ་དུ་ངེས་པའི་ཚད་མ་དགོས་པར་སྒྲུབ་བྱེད་ཀྱི་འབྲལ་

དྲིས་ལན་འདབ་གྲོལ། 
171
བློར་འཆར་མི་བདེ་བས་དེ་དོན་ཇི་ལྟར་ཡིན་གསུང་བ་ལ། རིགས་རྒྱན་དུ་གསུང་བ་སྒྲ་སོར་
བཞག་ཀྱང་རུང་སྟེ། སྔོན་པོ་ཁོ་ན་ལ་ཡོད་པ་དང་སྔོན་པོ་ཁོ་ན་ལ་མེད་པ་གཉིས་དངོས་འགལ་
མིན་ཞིང་། སྔོན་པོ་ཁོ་ན་ལ་མེད་པ་ཡིན་ན། སེར་པོ་ལ་མེད་པ་འགལ་བའི་ཕྱིར་དང་།
སེར་པོ་ལ་ཁེགས་པ་ཚད་མས་གྲུབ་པའི་ཕྱིར་ན། ཚད་མ་སྔ་ཕྱི་གཉིས་ཡོད་ལ་བར་མ་མེད་
པའི་དཔར་རིགས་སོ། །ཀུན་མཁྱེན་བླ་མས་རིགས་རྒྱན་གྱི་དགོངས་པ་ལེའུ་དང་པོའི་མཐའ་
དཔྱོད་དུ་གསུང་བ་ནི། ཤར་ཕྱོགས་ཀྱི་དུང་མདོག་ཆོས་ཅན། སྔོན་པོ་ཡིན་ཏེ། དུང་
མདོག་ཡིན་པའི་ཕྱིར། ཞེས་བཀོད་པ་ཚིག་གིས་ཟིན་ཆོད་ལྟར་ན། ཚད་མ་དང་པོ་གཉིས་
ཡོད་ཅིང་གསུམ་པ་མེད་པའི་དཔེར་འགྱུར་ན་དེ་ཇི་ལྟར་རིགས། དེས་ན་ཀུན་མཁྱེན་ཆེན་
པོའི་དགོངས་པ་ཟབ་པས་འདི་ལྟར་འདོད་པའི་དབང་གིས་སྔོན་པོ་སྒྲུབ་ཆོས་དང་སེར་པོ་དགག་
ཆོས་སུ་འཛིན་འདོད་པ་དེའི་དབང་དུ་བྱས་པ་སྟེ། སྔོ་སེར་དངོས་འགལ་མ་ཡིན་པ་ཆོས་
ཅན་འཛིན་ཚུལ་གྱིས་ཤེས་ཤིང་། སེར་པོ་དགག་ཆོས་སུ་བཟུང་ཕྱིར་དེ་ཁེགས་པ་རྟགས་
༈..
སུ་མ་བཀོད་པར་དུང་མདོག་བཀོད་པས་ཚད་མ་གསུམ་པའི་དཔེ་ཡང་གསལ་བའི་ཕྱིར་ན་
དེ་ལྟར་མཛད་དེ། མཐའ་དཔྱོད་དུ་དུང་མདོག་ངེས་ཞེས་པས་ཚད་མ་དང་པོ་དང་དེ་སེར་
པོ་ལ་ཁེགས་ཞེས་གསུངས་པས་ཚད་མ་གསུམ་པའི་དོན་བསྟན་པར་བསྙོན་དུ་མེད་པ། གོང་
དུ་རི་བོང་རྭ་རྟག་པ་ལ་ལེགས་གསུང་བས་ཀྱང་འགྲུབ་ལ། དེ་ལྟ་མིན་ན་ཤིན་ཏུ་མ་འབྲེལ་
ཞིང་སྐབས་དོན་དང་འགལ་བར་འགྱུར་བས་གསུང་དེས་སེར་པོ་དགག་ཆོས་སུ་གོ་བས་ཚད་
མ་གཉིས་པ་མེད་པའི་དཔེ་གྲུབ་པོ། །དེ་ལྟར་ན་མ་རིག་པ་དང་རིག་པ་ཡེ་ཤེས། སྣང་མུན་
དང་། ཕྱ་ལེ་བ་དང་ཕྱ་ལེ་བ་མ་ཡིན་པ་སོགས་དུ་མར་སྦྱར་དུ་ཡོད་དོ། །ད་ལྟ་རིགས་རྒྱན་
དང་རྣམ་འགྲེལ་མཐའ་དཔྱོད་ཀྱི་དགོངས་པ་གཅིག་ཏུ་འདྲིལ་བའི་གསུང་རྒྱུན་ལ། ཤར་

དྲིས་ལན་འདབ་གྲོལ། 172
ཕྱོགས་ཀྱི་དུང་མདོག་ཆོས་ཅན། སྔོན་པོ་ཁོ་ན་ལ་ཡོད་དེ། དུང་མདོག་ཡིན་པའི་ཕྱིར།
ཞེས་པ་ཚད་མ་གཉིས་པ་མེད་པའི་དཔེར་འགོད་དོ། །འདིར་ཁ་ཅིག སྔོན་པོ་ཁོ་ན་ལ་ཡོད་
པ་ཆོས་ཅན། ཁྱོད་ཡིན་མིན་གཉིས་དངོས་འགལ་ཡིན་པར་ཐལ། ཁྱོད་བདག་མེདཡིན་
པའི་ཕྱིར་ན་སྦྱོར་ལུགས་སྐྱོན་ཅན་ཡིན་ཏེ། དེ་ལྟར་ཡིན་ན་ཚད་མ་གཉིས་པ་མེད་པའི་དཔེ་
གཏན་ནས་མེད་དགོས་པས་གཞུང་དུ་མ་དང་འགལ་བའི་ཕྱིར། ཁོ་ན་རེ། ཕྱ་ལེ་བ་དང་
ཕྱ་ལེ་བ་མ་ཡིན་པ་གཉིས་དངོས་འགལ་ཡིན་པར་ཐལ། ཕྱ་ལེ་བ་ཡིན་མིན་གཉིས་དངོས་
འགལ་ཡིན་པའི་ཕྱིར་ན་མ་ཁྱབ། སྔོན་པོ་ཁོ་ན་ལ་ཡོད་པ་དང་། ཕྱ་ལེ་བ་བསྒྲུབ་བྱའི་ཆོས་
སུ་བཟུང་བའི་སྦྱོར་བ་ཡང་དག་ཡོད་མེད་སོགས་སྤྲོས་པ་མང་ནའང་ཡི་གེས་འཇིགས་སོ།
ཡང་དཔྱོད་ལྡན་ཁ་ཅིག་ན་རེ། སྐབས་འདིའི་ལེའུ་དང་བོའི་མཐའ་དཔྱོད་དུ། ཁ་ཅིག་
གིས་རྟགས་སྔ་མ་མ་གྲུབ་སྟེ། རྟག་མི་རྟག་དངོས་འགལ་ཡིན་པའི་ཕྱིར་ཞེས་པ་འགལ་ཁྱབ་
ཏུ་སོང་བ་འདྲ་ན། མ་ཡིན་པའི་ཕྱིར་ཟེར་བ་ཡིན་ནམ་ཟེར། དེ་འདྲ་ཡིན་ན་འོག་གི་ཐལ་
བ་འཕེན་ཚུལ་འབྲེལ་མེད་པས་འདི་ལྟར་ཤེས་དགོས་ཏེ། ཁ་ཅིག་དེས་དངོས་འགལ་དུ་ངེས་
པའི་ཚད་མ་ཞེས་སྦྱོར་མི་དགོས་ཏེ། རྟག་མི་རྟག་དངོས་འགལ་ཡིན་པའི་ཕྱིར་ཟེར་བ་ལ།
དངོས་འགལ་ནི་ཚད་མས་རྣམ་བཅད་ཡོངས་གཅོད་ཀྱིས་བཞག་པ་ལས་ཡུལ་ཙམ་གྱི་ངོས་
ནས་བཞག་པ་མིན་ཏེ། གཞན་དུ་ན་རྟག་པ་མིན་ན་མི་རྟག་པ་དང་དེ་མིན་ན་རྟག་པ་ཡིན་
དགོས་པས་གང་ཟག་གི་བདག་རྟག་པར་ཐལ་ལོ་ཞེས་པའི་དོན་ནོ། །ཡང་ཁ་ཅིག སྔོན་
པོ་སྒྲུབ་ཆོས་སུ་བཟུང་ན་དེ་མ་ཡིན་པ་དགག་ཆོས་སུ་ངེས་ཟེར། མ་ངེས་ཏེ་མེ་དང་ཀྭ་བུམ་
གཉིས་ཀྱི་དངོས་རྒྱུའི་ནུས་པ་ཐོགས་མེད་ཆོས་སུ་བཟུང་བའི་སྦྱོར་བ་ཡང་དག་ཡོད་པའི་ཕྱིར།
ཁོ་ན་རེ། མེ་བསྒྲུབ་བྱའི་ཆོས་སུ་རུང་བ་སྡེ་བདུན་དུ་གསུང་པའི་ཕྱིར་ཟེར། ཁ་ཅིག་གི་

དྲིས་ལན་འདབ་གྲོལ། 
173
བཤད་ཚུལ་ཙམ་ཡིན་ཏེ། རྣམ་འགྲེལ་རྩ་བར། །མེད་ན་མི་འབྱུང་འབྲས་བུ་ནི། །གཏན་
ཚིགས་ཡིན་ཏེ། ཞེས་གསུངས་ཤིང་དེའི་ཐད་ཀྱི་སྲས་ཀྱི་ཐུ་བོ་རྣམས་ཀྱི་འགྲེལ་བས་ཀྱང་
སོར་བཞག་མཛད་པའི་ཕྱིར། དེ་བཞིན་དུ་དགག་བྱའི་ཆོས་སུ་བཟུང་བའི་འགལ་བའི་འབྲས་
བུ་དམིགས་པའི་དགག་རྟགས་ཡང་དག་ཡོད་པའི་ཕྱིར། གཞན་དག་ན་རེ། ཡོད་སྒྲུབ་
ལ་དེ་ལྟར་མ་ངེས་ཀྱང་ཡིན་སྒྲུབ་ལ་ངེས་ཟེར། དེ་ཡང་མ་ངེས་ཏེ་རྒྱུ་སྔོན་སོང་སྒྲུབ་དང་
རྒྱུ་སྤྱི་སྒྲུབ་ཀྱི་རྟགས་ཆོས་ལ་རྟེན་བྱུང་འབྲེལ་གྱི་འབྲེལ་བ་གྲུབ་པ་ཡོད་པའི་ཕྱིར། རེ་འགའ་
བའི་དངོས་པོ་རྒྱུ་སྒྲུབ་ཆོས་སུ་འགྲོ་བར་མཐུན་གྲུབ་ཡིན་པའི་ཕྱིར་དང་འབྲེལ་བ་གཉིས་ཀྱིས་
འབྲས་རང་སོགས་གསུམ་དུ་བཤད་པའི་ཕྱིར། སྨྲས་པ། ཚད་མའི་གསང་ཚིག་ཕྲ་མོ་སུ་
ཞིག་སྤོབས། །ཚུལ་འདི་ལ་ཡང་རིགས་པའི་རྣམ་འགྱུར་མང་། །ཅི་དགར་སྨྲ་བའི་སྤྱི་
བརྟོལ་མ་བསྐྱེད་པར། །གནད་དོན་གྲོལ་བའི་རིན་ཆེན་མུཀྟིཀཱ། །དྲི་མེད་ལུང་རིགས་ལྷ་
རྗེས་སྐུད་པ་རུ། །རྣམ་དཔྱོད་སོར་མོས་ཚུལ་བཞིན་བསྟར་བ་ནི། །གཟུར་གནས་རིགས་
པའི་རྗེས་འགྲོ་བློ་ལྡན་པར། །ཀུན་དགའི་མངལ་ཁུར་འཛིན་པའི་སྤྲིན་གྱི་སྒྲ། །ཞེས་བྱ་
བ་ནི་སྐབས་ཕྱེ་བའོ།།
དྲི་བ་གཉིས་པ། གསེར་ཕྲེང་གི་སྦྱོར་ལམ་གྱི་སྐབས་སུ། གཞན་ཡང་ཐབས་མཆོག་
དང་ལྡན་པའི་ལམ་མཐར་ཐུག་གིས་བསྒྲུབ་པས་རྟོགས་པ་ནི་ལྡོག་ལ། ཐབས་མཆོག་དང་
མི་ལྡན་པའི་དམན་པ་ཉི་ཚེ་བས་བསྒྲུབ་པའི་རྟོགས་པ་མི་ལྡོག་པར་འདོད་པ་འདི་ཡང་བློ་གྲོས་
ནམ་མཁའ་དང་མཉམ་པ་ཁྱེད་ལས་གཞན་སུ་ཞིག་གིས་རྙེད་ཅེས་པ་དེ་གང་ཡིན་པ་དང་།
གཞན་ཡང་ཞེས་པ་དེ་གོང་གི་མདོར་ན་གང་དང་ཅེས་པ་དང་གཅིག་ཡིན་མིན་ཇི་ལྟར་ལགས་
གསུང་བ་ལ། གོང་དུ་རིགས་པ་གཉིས་དང་དབུས་མཐའ་རྩ་འགྲེལ་གྱི་ལུང་གིས་དམིགས་

དྲིས་ལན་འདབ་གྲོལ། 
174
ཕུགས་པའི་དགག་པ་བྱས་པ་དེའི་དོན་བསྡུས་ན། གང་དག་ཅེས་པ་ངོས་འཛིན་དཀའ་མོད་
ས་སྐྱོར་སྔགས་ལ་མཁས་པ་ངོར་རྫོང་གཉིས་ཞེས་གྲགས་པའི་ངོར་པ་ཀུན་བཟང་བས་དེ་ལྟར་
བཤད་པ་ཡོད་དམ་སྙམ་སྟེ། བློ་གསལ་བགྲོད་པའི་ཐེམ་སྐས་ལས། འཁོར་ལ་སྲེད་ནས་ .
མྱུར་བར་སློབ་མའི་ཚོགས་མང་སྡུད། །ཡིད་བརྟེན་མེད་པར་ཁ་ཚོན་བཅད་ནས་ངན་རྟོག་
འདོམས། །ཞེས་པའང་ངོར་པ་ཡིན་པར་གླེང་སྟེ། དབང་རྡོར་ཕྲེང་དྲུག་ཅུ་སྐོར་གནང་
བར་བཤད། རྗེ་ཐམས་ཅད་མཁྱེན་པར་ཆོས་ཉན་ཀྱང་དགག་པ་ཡང་བྱས་མཁས་གྲུབ་ཐམས་
ཅད་མཁྱེན་པས་ངོར་ལན་གནམ་ལྕགས་འཁོར་ལོ་མཛད། འདིར་བཤད་ཚུལ་གསུམ་བཀོད་
པའི་དང་པོ་ནི། ཁོ་རང་ཆོས་ཀུན་གཞི་འདོད་པ་གཞིར་བཞག་ནས་ཐེག་ཆེན་སྦྱོར་ལམ་
པའི་ཀུན་གཞི་གཉུག་སེམས་ཡིན་ཞིང་དེ་ལ་དཔེའི་འོད་གསལ་འཇོག་དགོས་སྙམ་དུ་བསམ་
པར་མངོན་ལ། གཉིས་པའི་དོན་ནི། ཐེག་ཆེན་ཚོགས་ལམ་ནས་ཐོབ་པར་ངེས་པའི་སྤྱན་
དང་རྫུ་འཕྲུལ་མངོས་ཤེས་རྣམས་ཐེག་ཆེན་འཕགས་པ་འགའ་ཞིག་གིས་ས་ཐོབ་པར་འདོད་
པ་དཀའ་སླའི་རིམ་པ་གོ་ལོག་ཀྱང་ད་དུང་རྒྱུའི་ཐེག་པ་ལས་སྔགས་ཀྱི་ཐེག་པ་ཁྱད་པར་དུ་
འཕགས་པའི་ཁ་ཕོ་ཆེར་སྒྲོགས་པ་དཔྱོད་ལྡན་དག་གིས་དོར་བར་བྱ་བ་ཁོ་ནའོ་ཞེས་པའི་དོན་
ནོ། །གསུམ་པའི་དོན་ནི། རྩ་རླུང་ཐིག་ལེ་རྣལ་འབྱོར་ལས་བྱུང་བའི་རྫོགས་རིམ་གྱི་རྟོགས་
པ་ལྡོག་པ་སྟེ་ཉམས་པ་ཡོད་ལ། ཐབས་དེ་དག་དང་མི་ལྡན་པའི་ཐུན་མོང་གི་རྟོགས་པ་འགའ་
ཞིག་ལས་མི་ཉམས་པར་འདོད་པའི་ཚུལ་རྣམས་གཞན་སུས་རྙེད་གསུང་བ་སྙམ་སྟེ། ཕྱོགས་
སྔའི་གཞུང་མ་མཐོང་བས་རྒྱུས་གཏམ་སྨྲ་བར་མ་སྤོབས་མོད། ཁྱད་པར་དུ་སོགས་ཀྱིས་
ཁས་བླངས་སྔ་ཕྱི་འགལ་བ་བརྗོད་པས་གང་དང་ཅེས་པ་དེ་ཉིད་འགོག་པར་སྣང་ལ། གཞན་
ཡང་ཞེས་པ་མཁས་པ་གཞན་ཡང་ཞེས་པའི་དོན་མ་ཡིན་ཏེ། འདོད་པ་འདི་ཡང་ཞེས་པ་

དྲིས་ལན་འདབ་གྲོལ། 
175
དང་བློ་གྲོས་ནམ་མཁའ་དང་མཉམ་པ་ཁྱེད་དེ་ཁྱོད་ཅེས་པའི་སྒྲ་གང་དག་ཅེས་པ་ལ་བསྙེགས་
ན་འབྲེལ་ལ། གོང་གི་ཡང་སྒྲ་འདོད་པ་སྔ་མ་སྔ་མར་མ་ཟད་ཅེས་པའི་དོན་དུ་འབྲེལ་བའི་
ཕྱིར། བློ་གྲོས་ནམ་མཁའ་དང་མཉམ་ཞེས་པའི་མ་རངས་པ་ཡང་བློ་འཁྲུལ་བ་འབྱམས་
ཀླས་པར་སྟོན་པའི་གསུང་དུ་སྣང་སྟེ། འདོད་ཅེས་པའི་ཚིག་སྔ་ཕྱིར་བྱུང་བ་དང་མཐུན་
པའི་ཕྱིར་དང་། འདི་ཡང་གཞན་སུ་ཞིག་གིས་རྙེད་ཅེས་པའི་ཡང་སྒྲོས་སྔ་མ་སྡུད་ཅིང་ཁྱེད་
ཅེས་པའང་གང་དང་ཅེས་པ་ལས་གཞན་དུ་མ་བྱས་ན་འབྲེལ་ཆེ་ལ། གལ་ཏེ་མཁས་པ་གཞན་
ཡང་ཞེས་པའི་དོན་ཡིན་ན་འདི་ཡང་བློ་གྲོས་ནམ་མཁའ་དང་མཉམ་པ་ཞིག་སྟེ་ཞེས་འབྱུང་
རིགས་ལ། འོན་ཀྱང་འདོད་པ་སྔ་ཕྱི་རྣམས་ཡིན་ཁྱབ་མཉམ་ཡིན་པའི་ངེས་པ་དཀའ་ཡང་
སྐབས་འདིའི་ཕྱོགས་སྔ་རྒོལ་བ་གཅིག་ལ་བྱེད་པར་སེམས་སོ། །སྨྲས་པ། བདག་ནི་གཞུང་
མང་འཚོལ་བའི་འདུན་པ་ཞན། །དེ་ཕྱིར་ཇི་བཞིན་འདི་ཞེས་རྔོ་མི་ཐོགས། །གཞུང་གི་
བབ་ལ་བརྟག་པའི་བམ་བཤད་ཀྱིས། །རེ་སྡེ་སྟུག་པོ་གཟིགས་མོར་མཚར་དུ་མེད། །དེ་
སླད་རྣམ་དཔྱོད་བརྩོན་པའི་དཔུང་ལྡན་པས། ། སྔ་ཕྱིའི་ཕྱོགས་ཀྱི་གཞུང་མང་ཐོས་པ་ལས།
འོལ་ཚོད་སྤྱི་བརྟོལ་སྤངས་པའི་རྣམ་དཔྱོད་ཀྱིས། །རིགས་ལམ་སྒྱུ་མའི་རྣམ་འགྱུར་ཅི་ཡང་
མཐོང་། །ཞེས་བྱ་བ་བར་ཚིག་གོ།
ྋདྲི་བ་གསུམ་པ། སྐབས་བཞི་བའི་མཚན་ཉིད་ཀྱི་ཐད་དུ་མཚོན་བྱ་སྦྱོར་བའི་ཆོས་
ཅན་ལ་མཚན་གཞིའི་ཐ་སྙད་མ་སྦྱར་ན་ལེགས་ཞེས་པའི་མ་དགོས་མིན་ཇི་ལྟར་ཡིན་གསུང་
བ་ནི། འདི་དགག་སྒྲ་ཡོད་པ་དག་པ་ཡིན་ཏེ། རེད་མདའ་བའི་ཊཀྐར་ལོ་ཙཱ་བ་ཁ་ཅིག་
གིས་མཚན་གཞི་ལྟ་བུར་མཚོན་པས་ན་ཞེས་འགྱུར་ཉེས་པ་ལ་བརྟེན་ནས་བོད་འགའ་ཞིག་
གིས་ནོར་བར་བཤད་གསུང་བའི་དོན་འགོད་པར་བཞེད་ནས་འདི་གསུང་བ་སྟེ། དེའི་གོང་

དྲིས་ལན་འདབ་གྲོལ། 
176
དུ་གངས་ཅན་གྱི་ཤིང་རྟ་ཆེན་པོའི་བཞེད་པ་རྩ་འགྲེལ་གྱི་དགོངས་པར་གསུང་བ་དང་འབྲེལ་
ལོ། །སྐད་དོད་ཐུན་མོང་བ་ཙམ་གྱིས་བསྒྲུབ་ན་ཛྷ་ན་ཤེས་པ་དང་མཁྱེན་པ་དང་ཡེ་ཤེས་
སུ་བསྒྱུར་བའི་བའི་སྐསྐབས་དོན་མི་འདྲ་བ་དང་། འགྱུར་འཆུག་པའི་ཚུལ་མང་དུ་གསུང་བ་དང་
འགལ་བར་འགྱུར་རོ། །གཞུང་ཆེན་མོ་རྣམས་སུ་དེ་ཁོ་ན་བཞིན་འབྱུང་གསུང་བ་མཚོན་
བྱ་ལ་མཚན་གཞི་དེ་ལས་ལྡོག་སྟེ་གསུང་བའི་དོན་མ་ཡིན་ཏེ། འོ་ན་གང་ཞེ་ན། རྒྱན་རྩ་
འགྲེལ་སོགས་སུ་མཚན་ཉིད་དང་མཚོན་བྱ་ཞེས་པའི་ཐ་སྙད་དང་། སྤྱིར་མཚན་མཚོན་
གཞི་གསུམ་ཞེས་མང་དུ་བྱུང་བ་ན་མཚོན་བྱ་མཚོན་བྱེད། གཅད་བྱ་གཅོད་བྱེད། རིག་
བྱ་རིག་བྱེད་སོགས་ཀྱི་ཐ་སྙད་མ་འདྲེས་པར་བྱས་ན་ལེགས་པའི་དོན་ཏེ། མདོ་སྡེ་རྒྱན་གྱི་
ལེའུ་བཅུ་གཉིས་པར། །སངས་རྒྱས་རྣམས་ཀྱིས་སེམས་ཅན་ལ། །ཕན་བཏགས་ཕྱིར་
ནི་མཚན་གཞི་དང་། །མཚན་ཉིད་དང་མཚོན་པ་དག །རབ་ཏུ་དབྱེ་བས་ཡང་དག་བཤད།
ཅེས་གསུང་བའི་ཕྱིར། ཁྱབ་སྟེ། རབ་ཏུ་སྟེ་ཁྱད་པར་དུ་དབྱེ་བ་སྟེ་མ་འདྲེས་པར་ཡང་
དག་པ་སྟེ་ཕྱིན་ཅི་མ་ལོག་པར་བཤད་ཅེས་པ་ལ་མིང་དོན་ཁྱད་མེད་ཅེས་འཆད་མི་རིགས་
པའི་ཕྱིར། བཞི་བརྒྱ་བར་ཡང་མཚན་ཉིད་ལས་གཞན་མཚན་གཞི་ནི། །གང་ངུ་གྲུབ་པ་
ཡོང་མིན་པ། །ཞེས་གསུང་བའི་རྐང་པ་ཕྱི་མས་མཚོན་བྱ་བསྟན་པའི་ཕྱིར། །དེར་མ་ཟད་
རིགས་པས་ཀྱང་འགྲུབ་སྟེ། གང་གིས་གང་དུ་གང་ཞིག་མཚོན་ཞེས་མཚན་མཚོན་གཞི་
གསུམ་སོ་སོར་འབྱེད་དགོས་པའི་ཕྱིར། དེར་མ་ཟད་རིགས་པས་ཀྱང་འགྲུབ་སྟེ། གང་
གིས་གང་དུ་གང་ཞིག་མཚོན་ཞེས་མཚན་མཚོན་གཞི་གསུམ་སོ་སོར་འབྱེད་དགོས་པའི་ཕྱིར།
མཚན་མཚོན་གྱི་རྫས་བཏགས་ཆོས་གསུམ་རེ་གསུང་བའི་སྐབས་སུའང་རང་གི་མཚན་གཞིའི་
སྟེང་དུ་གྲུབ་པ་ཞེས་བྱུང་བ་ལས་རང་གི་མཚན་ཉིད་དང་རང་གི་མཚོན་བྱའི་སྟེང་དུ་ཞེས་

དྲིས་ལན་འདབ་གྲོལ། 
177
སྦྱར་ན་འབྲེལ་མེད་པའི་ཕྱིར། མཚན་མཚོན་ལྟར་སྣང་བརྒྱད་ཀྱི་སྐབས་སུ་ཡང་མཚན་
གཞི་ལ་མི་གནས་པའི་སྐྱོན་ཞེས་ཟུར་དུ་བྱུང་བའི་ཕྱིར། མཚོན་སྦྱོར་གྱི་རྣམ་གཞག་དང་
གསེར་བུམ་བུམ་པའི་མཚན་གཞིར་མི་རུང་བའི་རྒྱུ་མཚན་སོགས་དུ་མས་ཤེས་པའི་ཕྱིར།
འདིར་དཔྱོད་ལྡན་ཁ་ཅིག་ན་རེ། མཚོན་བྱ་མཁྱེན་གསུམ་སྦྱོར་བ་དེ་ཆོས་སུ་ལྡན་པའི་གཞི་
ལ་མཚན་གཞིའི་ཐ་སྙད་སྦྱོར་བའི་དོན་ཡིན་པས་དགག་སྒྲ་མེད་པ་ལ་དགོངས་པ་ཡིན་ཏེ།
སྐབས་འདིའི་ཡིག་ཆ་དུ་མར་མཚན་མཚོན་གཞི་གསུམ་གསུང་བ་དང་དགོངས་པ་མཐུན་
པའི་ཕྱིར་ཟེར་མི་རིགས་ཏེ་འདིར་མཚོན་བྱ་སྦྱོར་བ་ཆོས་ཅན་རྣམས་གཞི་མཐུན་པའི་དོན་
དུ་བྱ་དགོས་ཏེ། འདི་གོང་གི་ལོ་ཙཱ་བའི་བཤད་པར་མ་རངས་པའི་གསུང་ཡིན་པ་དེ་ཁོ་ན་
བཞིན་འབྱུང་བས་ཞེས་བྱེད་ཚིག་སྦྱར་བའི་འབྲེལ་གྱིས་ཤེས་པའི་ཕྱིར། ཁོ་ན་རེ། འདིར་
འོག་ཏུ་མཚན་གཞི་དང་ངོ་བོ་ཐ་དད་པས་མཚན་མཚོན་དུ་མི་རུང་བའི་སྐྱོན་སྤོང་བར་མཛད་
པས་ཀྱང་སྔར་ལྟར་རིགས་སོ་ཟེར་ན། དེ་ལྟར་འཁྲུལ་གཞི་ཡོད་པ་ཁྱོད་བདེན་མོད། གང་
དུ་མཚོན་པའི་གཞི་ཞེས་པ་མཚོན་བྱ་ལ་འཇུག་པས་ཚིག་བསྡུས་ནས་མཚན་གཞི་ཞེས་གསུང་
བའི་ཕྱིར། ཁོ་ན་རེ། དེར་མ་ཟད་རྩ་བར་ཡང་། ངོ་བོ་ཉིད་གང་མཚོན་བྱ་ཡང༌། ཞེས་
དང་། མཚན་ཉིད་བཞི་བར་བཞེད་པ་ཡིན། །ཞེས་མཚོན་བྱ་ལ་མཚན་ཉིད་ཀྱི་ཐ་སྙད་
ཀྱང་སྦྱར་བ་མ་ཡིན་ནམ་ཞེ་ན། མ་ཡིན་ཏེ་ལི་ཊ་ཞེས་པ་བྱེད་སྒྲུབ་དང་ལས་སྒྲུབ་ཀྱི་དབང་
ཏུ་བྱས་ཏེ་མཚན་ཉིད་དང་མཚོན་བྱ་ཞེས་སྦྱར་བས་མི་འགལ་བར་གསུང་བའི་ཕྱིར། ཡང་
ཁོ་ན་རེ། འོ་ན་རྩ་ཤེས་ལས། མཚན་གཞི་འཐད་པ་མ་ཡིན་ན། །མཚན་ཉིད་གང་དུ་
འཇུག་པར་འགྱུར། །ཞེས་གསུང་བ་མཚན་མཚོན་ལ་བརྟག་པའི་སྐབས་ཡིན་པར་མ་གསུངས་
སམ་ཞེ་ན། དེ་ནི་རེད་ཊིཀ་ལྟར་འགྱུར་ཉེས་པའམ་ཚིག་བསྡུས་པ་སྔར་ལྟར་ཡིན་ཏེ། མཚན་

དྲིས་ལན་འདབ་གྲོལ། 
178
མཚོན་གཞི་གསུམ་ཁྱད་མེད་པ་ལུང་རིགས་དུ་མ་དང་འགལ་བའི་ཕྱིར། མཚན་ཉིད་ཀྱི་
སྐོར་ལོགས་སུ་བསྐུལ་བ་ལྟར་འདིར་དེ་ཙམ་མོ། །སྨྲས་པ། བློ་བཟང་རྒྱལ་བའི་དགོངས་
བཞེད་གཏིང་ཟབ་མཚོ། །ལེགས་གསུང་འཁྲི་ཤིང་རིན་ཆེན་རི་བོ་བརླིང་། །ཕྲ་མཛངས་
རིགས་ལམ་པདྨོའི་རྩ་བ་བཞིན། ། བློ་ཆུང་མིང་དང་མི་འཚམས་མཁའ་ལྟར་ཡངས། ། རྒྱ་
ཆེན་བསོད་ནམས་ཚོགས་ཀྱི་རྟེན་དང་བྲལ། ། མ་འདྲེས་འབྱེད་པའི་བློ་གྲོས་རྩལ་ཡང་ཞན།
དེ་ལྟ་ན་འང་བྱིན་རླབས་དྲི་བཞིན་གྱིས། །བསྐུལ་བའི་རྩོད་ངག་དྲི་བསུང་ཕྱོགས་སུ་འཐུལ།
ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ།
༈ དྲི་བ་བཞི་བ་ནི། གསེར་ཕྲེང་སྐབས་ལྔ་པར། དེའི་ཕྱིར་གནས་ཉི་ཤུར་བྱེད་པ་
མི་རིགས་ཞེས་པའི་ཉི་ཤུ་བྱེད་ཚུལ་ཇི་ལྟར་ཡིན་གསུང་བའི་དོན་ནི། བུ་ཉ་རེད་ཊིཀ་རྗེ་ཡབ་
སྲས་ཀྱི་གཞུང་རྣམས་མཐུན་ལ་ཕྱོགས་སྔའི་ཡིག་ཆ་མ་མཐོང་མོད། ཤནྟི་པའི་དགོངས་
པར་བསྟུན་ཁུལ་བྱས་སྙམ་སྟེ། སྲིད་རྩེ་དང་སྤེལ་བའི་འགོག་པ་ལས་འགོག་པར་ལྡང་མ་
ནུས་པ་སྤེལ་གཞིའི་འགོག་པ་ཡིན་དགོས་ཏེ། དེ་མིན་ན་སྤེལ་གཞི་སྤེལ་ཆོས་གང་དུ་ཡང་
མི་གཏོགས་པར་ཐལ་བའི་ཕྱིར། དེས་ན་ཤནྟི་པ་ལྟར་ནུར་ཆུང་རྗེས་ཀྱི་འགོག་པ་དེ་སྤེལ་
གཞི་བྱས་ཏེ། དེ་དང་སྤེལ་བའི་དགོས་པ་ཞིག་ཁས་བླངས་པ་སྟེ་རྗེ་ཉིད་ནས་འགོག་པ་དང་
འགོག་པ་སྤེལ་མི་རུང་བ་སྤེལ་བའི་སྐྱོན་བརྗོད་པས་ཤེས་པའི་ཕྱིར། སྤེལ་ཆོས་འགོག་པ་
དེའི་རྗེས་སུ་མཚམས་འཛིན་གྱི་འདོད་སེམས་མངོན་དུ་བྱེད་པར་འདོད་པས་ན། ཡར་སོང་
འགོག་པ་སྤེལ་བ་ལ་སྤེལ་གཞི་སྙོམས་འཇུག་དགུ་སྤེལ་ཆོས་འགོག་སྙོམས་དགུ་སྲིད་རྩེ་ནུར་
ཆུང་འདོད་སེམས་གནས་ཉི་ཤུར་འདོད་ལ། ནུར་ཆུང་དགོས་པའི་རྒྱུ་མཚན་ལྟར་ན་སྤེལ་

དྲིས་ལན་འདབ་གྲོལ། 
179
གཞིའི་འགོག་པ་ལས་སྤེལ་ཆོས་འགོག་པར་འཇུག་མི་ནུས་པའི་སྐྱོན་འབྱུང་བར་སྣང་ནའང་།
ནུར་ཆུང་གསུང་མ་གསུང་གི་རྒྱུ་མཚན་གཉིས་ལྟ་བུས་སྐྱོན་སྤོང་བྱས་སམ་ནང་འགལ་བའོ།
མདོར་ན་ཡར་མར་བར་གྱི་འགོག་པ་ཁོ་རང་ཚོས་ཡར་སོངགི་སྤེལ་གཞི་དང་། རང་ལུགས་
ལ་མར་འོང་གི་སྤེལ་གཞི་དང་པོར་མཛད་དེ། ཕ་རོལ་པོ་ལ་སྤེལ་གཞི་འགོག་སྙོམས་དེ་
དང་འདོད་སེམས་སྤེལ་རུང་བ་ཆད་པའི་སྐྱོན་བརྗོད་པས་ཤེས་སོ། །རྩ་བར། བརྒྱད་བརྒལ་
ནས། འགོག་པའི་བར་དུ་མི་འདྲར་འགྲོ། །ཞེས་གསུངས་པས་ཀྱང་འཁྲུལ་གཞི་བྱས་པར་
མངོན། ཤནྟི་པས་ཡར་ཡོང་གི་མཐའི་འགོག་པ་ཡོད་པའི་མདོ་བྲིས་ནའང་རང་ལུགས་
འཕགས་སེང་གི་བཞེད་པ་ཚད་མར་བྱེད་དགོས་ཏེ། ཤེས་རབ་ཕ་རོལ་ཕྱིན་པའི་ལུགས།
རིང་མོ་ཞིག་ནས་མཐོང་བ་ཡིན། །ཞེས་གཉིས་ཀས་མཐུན་པར་གསུང་བ་སོགས་རྒྱུ་མཚན་
མང་བའི་ཕྱིར་དང་།. དེ་འདྲ་ལ་ངེས་པའང་མེད་དེ། ཡུམ་གྱི་མདོའི་དཔེ་འགའ་ཞིག་ཏུ།
ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་ཐུགས་རྗེ་ཆེན་པོའི་ཕ་རོལ་ཏུ་ཕྱིན་པའོ། །དེ་ཅིའི་
ཕྱིར་ཞེ་ན། སེམས་ཅན་ཡོངས་སུ་མི་གཏོང་བའི་ཕྱིར་རོ། །ཞེས་བྱུང་མོད། རྩ་བར།
སུམ་ཅུ་རྩ་དགུ་དག་ཏུ་བཞེད། །ཅེས་གསུང་བ་སུ་ཞིག་གིས་བསྒྱུར་བར་ནུས། ། ཕྲི་སྣོན་
གྱི་ཚུལ་ལ་བག་ཟོན་དགོས་མོད་རྒྱུ་མཚན་ལོགས་སུ་སྤྲོ་བར་འདོད་དོ། །འཕགས་སེང་གིས་
བར་གྱི་འགོག་པ་མ་འོང་གི་སྤྲེལ་གཞི་དང་། དེ་ལ་འདོད་སེམས་སྤེལ་བའི་ཕྱིར་མཚམས་
འཛིན་གྱི་རྗེས་སུ་བླངས་ལ། ་འདི་ནི་མཚོན་པ་ཙམ་དུ་གསུང་བས་ཡར་ལ་འདོད་སེམས་
དང་མར་ལ་འགོག་སྙོམས་སྤེལ་ན་ཡར་མར་གྱི་གནས་ཀྱི་གྲངས་དང་། སྦྱོར་བ་གཉིས་
དང་སྦྱོར་དངོས་གཉིས་ཀྱི་བར་དུ་མཚམས་འཛིན་མ་གསུང་བ་དང་། སྦྱོར་བ་ལུགས་ལྡོག་
གི་བསམ་གཏན་དང་པོ་ནས་དངོས་གཞི་དང་པོ་ལ་བར་མ་ཆད་པར་འཇུག་ན་འགོག་པ་ནས་

དྲིས་ལན་འདབ་གྲོལ། 180
འགོག་པར་འཇུག་པ་སོགས་རྣམ་རྟོག་གི་རི་མོ་རྒྱུ་སྐར་བཞིན་མང་དུ་བཀྲ་བ་འདིར་འབྲི་བའི་
ངལ་བ་མ་བྱས་སོ། །སྨྲས་པ། དྲི་མེད་རིགས་ལམ་དྲི་བཞོན་ལ་བརྟེན་ནས། །དྲི་ངད་
བསུང་ཞིམ་དྲི་འཛིན་དགའ་བའི་དཔལ། །དཔལ་རྟུག་དགོངས་པའི་དཔལ་གྱི་རི་མོ་འབུམ།
འཛིན་བཞིན་རབ་ཡངས་འཛིན་མའི་ཕྱོགས་ཀུན་འཇལ། །དཀའ་གནད་ཚིག་གི་འདབ་
སྟོང་པདྨ་དཀར། །ཇི་དགར་གྲོལ་བའི་མན་ངག་ཉིན་མོར་བྱེད། །ཚིག་གི་ཕོ་ཉའི་ཤིང་
རྟས་དྲངས་པ་ལས། །དྲན་དབང་ཐུགས་ཀྱི་མཁའ་དབྱིངས་མཛེས་ཕྱིར་བཏེག ། མི་སེམས་
རྨོངས་པའི་མུན་ཚོགས་མཁའ་ལ་ཡལ། །རྣམ་དཔྱོད་འདབ་བརྒྱ་ཀུན་ནས་བཞད་པས་བྲེལ།
ཡིད་གཉིས་ན་བུན་རིགས་པའི་རླུང་གིས་བདས། །ཕྱོགས་ཀྱི་འཁོར་ལོ་ཀུན་གསལ་མེ་ལོང་
བཞིན། །དེ་ལྟར་མཚན་ལྡན་བཤེས་དང་དྲི་རྨེད་ཀྱི། །དགའ་སྟོན་ལེགས་བྱས་ཚེ་རབས་
གཞན་དུ་ཡང་། །རབ་འབྱམས་རྒྱལ་བའི་དཀྱིལ་འཁོར་མཐའ་ཡས་པར། །འདྲི་དང་
ལན་ལྡོན་སྤོབས་པའི་མཆོག་གྱུར་ཅིག །ཀྱེ་མ་རྒྱལ་དང་དེ་སྲས་མཆོག་རྣམས་ཀྱིས། །ཐུབ་
བསྟན་སྲོག་གི་གཤེད་དུ་སླད་པའི་ཡུལ། །དེང་དུས་སྲེད་པའི་ཟགས་པ་རིང་པོ་ཡིས། །གཡང་
དུ་ལེན་མོད་ཤེས་ལྡན་སུ་ཡིད་རྟོན། །དེའི་ཕྱིར་ཀུན་གཟིགས་སྤྱན་ལྡན་དཔང་བཞག་སྟེ།
དམ་ཆོས་དོན་དུ་དམ་པའི་སྤྱོད་ཚུལ་གྱིས། །རྟག་ཏུ་གུས་དང་རྟག་སྦྱོར་བརྩོན་པ་བརྒྱས།
འབད་པས་མཆོག་གསུམ་འཇིག་རྟེན་རྒྱན་གྱུར་ཅིག །མདོར་ན་ཕན་བདེའི་རྩ་ལག་ཐུབ་
པའི་བསྟན། ། སྙིང་པོ་འཇམ་མགོན་རིང་ལུགས་དྲི་མ་མེད། །འཛིན་པ་འཕྱ་བས་རྙེད་
བཀུར་དམན་གྱུར་ཀྱང་། །འགྱོད་མེད་རྡོ་རྗེ་རྒྱལ་མཚན་ཉིད་གྱུར་ཅིག། །ཅེས་དྲིས་པའི་
ཚིག་གི་འདབ་མ་གྲོལ་བའི་མན་ངག་ཉིན་བྱེད་དབང་པོ་ཞེས་བྱ་བ་འདི་ནི། དབང་ཕྱོགས་
བསྟན་པའི་གསལ་བྱེད་མཁས་དབང་བསྟན་དར་སྔགས་རམས་པས་རིན་ཆེན་གཉིས་པ་ལྷ་

དྲིས་ལན་འདབ་གྲོལ། 
181
རྫས་བཅས་བསྐུལ་བའི་ངོར། གངས་ཅན་ལུམ་བིའི་ཚལ་གྱི་དཀའ་བཞི་བ་བློ་བཟང་རབ་
གསལ་ལམ་མཚོ་བྱུང་རོལ་བའི་བློ་གྲོས་ཀྱིས་རབ་ཚེས་གནམ་ལོ་སོ་བདུན་པ་ཆུ་ཡོས་དབོ་
ཟླ་བའི་དཀར་ཕྱོགས་ཀྱི་དགའ་བ་གསུམ་པར། ༧ རྒྱལ་བ་གཉིས་པའི་གདན་ས་མདོ་
སྔགས་བཤད་སྒྲུབ་རླབས་ཕྲེ་ང་དགུང་དུ་འཕྱུར་བའི་ཆོས་ཀྱི་སྡེ་ཆེན་པོ་སྐུ་འབུམ་བྱམས་
པ་གླིང་དུ་སྦྱར་བ་འདི་ཡང་ཐུབ་དབང་བསྟན་པའི་རྒྱན་དུ་གྱུར་ཅིག་གུ། །།ཛ་ཡནྟུ་།།
ལྔ་ལྡན་ལས།
།བླ་མ་མ་བྱོན་སྔ་རོལ་དུ།
།སངས་རྒྱས་ཞེས་པ་མིང་ཡང་མེད།
།བསྐལ་པ་སྟོང་གི་སངས་རྒྱས་ཀྱང་།
།བླ་མ་དག་ལ་བསྟེན་ནས་བྱུང་། །ཞེས་སོ།
རྗེ་ཙོང་ཁ་པའི་གསུང་ལས།
།རིགས་ལམ་ཕྲ་མོ་འབྱེད་པའི་རྣམ་དཔྱོད་དང་།
།གཞུང་ལུགས་གདམས་པར་ཤར་བའི་ཉམས་ལེན་དང༌།
།ཚིག་སྦྱོར་ཚུལ་ལ་མཁས་པའི་ངག་གི་དཔལ།
།ས་སྟེང་འདི་ན་རིན་ཆེན་རྣམ་གསུམ་སྣང་། །ཞེས་སོ།

དྲིས་ལན་མུ་ཏིག་ཕྲེང་མཛེས། 182
༄༅། །དྲིས་ལན་མུ་ཏིག་ཕྲེང་མཛེས་ཞེས་བྱ་བ་བཞུགས་སོ། །
།རབ་དཀར་ལྷག་བསམ་འོད་ཀྱི་སྣང་བ་ཅན།
།དྲི་མེད་དྲིས་ལན་མུ་ཏིག་ཕྲེང་མཛེས་འདི། །
།རྣམ་དཔྱོད་ལང་ཚོ་གསར་པའི་གཞོན་ནུ་དེའི། 
འ
། བློ་གྲོས་མགུལ་བ་མཛེས་པའི་རྒྱན་དུ་སྤྲིངས། ། 
1.
༄༅། །ན་མོ་གུ་རུ་བྷྱ༔ ཟབ་ཡངས་ཆོས་སྐུ་ཕ་མཐའ་བྲལ་བའི་ངོར། །འཇིལ་བའི་
མཁྱེན་རབ་ལང་ཚོ་གསར་པའི་ལྷས། །ཀུན་རྟོག་དྲ་བ་མཐར་བྱེད་ཡེ་ཤེས་མཚོན། །ལྷག་
བསམ་སྙིམ་པར་བཅང་བའི་དགེ་ལེགས་སྩོལ། །འདི་ན་བློ་གསལ་རྐང་དྲུག་ལྡན་པའི་ཚོགས།
ཚིག་གི་འདབ་མའི་ངོས་སུ་མ་གཡེང་བར། །དོན་གྱི་རོ་མཆོག་མྱོང་བའི་དོ་གལ་ཅན། །དེ་
ཡིས་ཀུན་དགའི་གླུ་དབྱངས་སྒྲོགས་ཕྱིར་བརྩོན། །།
།མདོ་སྡེ་པའི་ཐད་ཀྱི་གྲུབ་འགྲེལ་དུ། རྣལ་འབྱོར་མངོན་སུམ་དུ་གྱུར་པའི་མཐོང་
ལམ་ཚད་མ་ཁོ་ནར་གསུངས་པ་སོ་སོར་རྟོགས་པའི་མངོན་རྟོགས་སྐད་ཅིག་མ་གཅིག་ཏུ་
འདོད་པའི་སྡེ་པར་དགོངས་སམ་སྙམ། དེ་ལ་བྱེ་མདོ་གཉིས་ཡོད་པ་དང་། མཐོང་ལམ་ .
ལ་རྟོག་པའང་འདོད་པར་སེམས། མཐོང་སྒོམ་གྱི་སྤང་བྱ་བྱེ་སྨྲ་ལྟར་སྤོང་བར་འདོད་པའང་
ཡོད་ཅིང་། སྤྱིར་དཔེ་སྟོན་པས་འཇིག་མཐར་མཐོང་སྤང་དུ་མ་ངེས་པ་དང་། དངོས་གཞི་
ཐོབ་ཀྱང་འདོད་ཉོན་མ་སྤང་བར་འདོད་པས་བྱང་སེམས་ཀྱིས་སྒོམ་སྤང་སྤོང་ཐེབ་གྱ་གཅིག་
དང་། མཐོང་སྤང་སྤྱིར་མཛོད་ལྟར་དང་། སྔར་གྱི་སྡེ་པ་ལྟ་བུས་མཐོང་ལམ་བར་ཆད་
མེད་ལམ་གཅིག་གིས་ཐམས་ཅད་ཅིག་ཅར་སྤོང་ཞིང་། སྐད་ཅིག་གཉིས་པ་སྒོམ་ལམ་རྣམ་
གྲོལ་ལམ་གྱི་ཚེ་འབྲས་གནས་སུ་འགྱུར་བས་ཞུགས་གནས་འཐད་ཟེར་སྙམ། རིགས་པའི་

དྲིས་ལན་མུ་ཏིག་ཕྲེང་མཛེས། ཐ;
183
རྗེས་འབྲང་གིས་རྣམ་མཁྱེན་འདོད་པས་སངས་རྒྱས་པའི་ཚེ་སྲིད་རྩེ་དངོས་གཞི་རྟོག་མེད་
ཡིན་མིན། རྣམ་ཐར་སྒོ་གསུམ་སོགས་དཔྱད་བྱ་མང་སྟེ། འདིའི་སྒེར་གྱི་གཞུང་སྤེལ་
མ་གསུམ་གྱི་ཕྲེང་བ་སོགས་ཉུང་ངུ་ལས་མེད་པས་མཛོད་རྩ་འགྲེལ་སོགས་ཀྱི་ནང་ནས་འཚོལ་
དགོས་པས་རྣམ་དཔྱོད་དང་བརྩོན་པ་ཅན་གྱིས་ཞིབ་ཏུ་དཔྱོད། མངོས་གསུམ་རྟོག་པར་
གྱུར་པ། གོམས་པས་རྟོག་མེད་ལོག་ཤེས། དེ་ཡང་སྒྲ་རྟག་འཛིན་རྟོག་པར་གྱུར་པ་ཡོད་
མེད་དཔྱད་བྱ་མང་། མངོས་ཤེས་ལྔ་སྙོམས་འཇུག་ཉོན་མོངས་ཅན་དུ་འགྱུར་བ་ཡོད། དེའི་
ཕྱིར་ཚད་མེད་དང་། རྗེས་དཔག་ཀྱང་ཉོན་མོངས་ཅན་དུ་འགྱུར་བར་རུང་ཞིང་། ཚོགས་
ལམ་པའི་རྒྱུད་ཀྱི་མངོན་ཤེས་དང་། བྱང་འཕགས་རྒྱུད་ཀྱི་ཚད་མེད་ལམ་དུ་གསུང་བར་
བརྟག་དགོས་སོ།
།མཆན་དུ་རྒྱུ་མཚན་གསུམ་གྱིས་སངས་རྒྱས་སའི་དོན་དམ་སེམས་བསྐྱེད་སེམས་
བསྐྱེད་དུ་འགྲུབ་བམ་གསུངས་པའི་དོན་ནི། རྣམ་འགྲེལ་དུ། བདག་གཞན་ཆ་ལས་འཛིན་
དང་སྡང་། །ཞེས་པ་ལྟར། རང་གཞན་རིས་སུ་གཅོད་པའི་ཆགས་སྡང་ཡང་། དེ་དག་
ལྟོས་མེད་ཚུགས་ཐུབ་ཏུ་བདེན་པར་ཞེན་པ་ལས་བྱུང་ལ། སྟོང་ཕྱོགས་ནས་ཞེན་པ་དེ་བཀག་
པ་དང་། སྣང་ཕྱོགས་ནས། ། ལྟ་ངན་འཐིབ་གནས་འཇིག་རྟེན་ལ། །སྙིང་རྗེ་ཀུན་ཏུ་བསྐྱེད་
ནས་ནི། །ཞེས་པ་ལྟར་སྙིང་རྗེ་དང་། བླ་ན་མེད་པའི་བདེ་བར་སྦྱོར་འདོད་ཀྱི་སེམས་ཟུང་
དུ་འབྲེལ་ཏེ། འཇུག་པར། །མཐོང་བ་དེས་ཀྱང་དེ་ཡིས་བཟོད་པར་འགྱུར། །ཞེས་དང་།
མདོ་རྒྱན་དུ།, རབ་དགའ་ཁྱད་པར་དུ་འཕགས་པའི་རྒྱུ་བཞི་བཤད་པ་གནད་གཅིག་ཅིང་།
སྔོན་ནས་སེམས་བསྐྱེད་ཀྱི་སྒྲ་ཡོད་པའི་འབྲེལ་གྱིས་ཀྱང་མི་སློབ་པའི་ཚེ་སེམས་བསྐྱེད་དངོས་
སུ་སོང་ངོ༌། །དེ་ལྟར་ན་བདག་གཞན་མཉམ་པ་ཉིད་དུ་རོ་གཅིག་པར་བསྒོམ་པས་ཞི་མཐའ་

དྲིས་ལན་མུ་ཏིག་ཕྲེང་མཛེས། 184
ཡང་འགོག་སྟེ། སྒྲིབ་བ་ཕྱི་མ་གཉིས་ཞི་མཐརཐར་ལྟུང་བྱེད་དང་། དེ་ཡང་བདེན་འཛིན་གཙོ་
བས། གཉེན་པོ་ཡང་སྟོང་ཉིད་རྟོགས་པ་འོང་དགོས་པས་ཤེས་ཏེ། འབྲས་དུས་སུ་ཞི་བར་
མི་གཞོལ་བར་གཞན་དོན་ལྷུན་གྱིས་གྲུབ་པའི་སེམས་བསྐྱེད་ཀྱི་དོན་བྱུང་བ་སྔར་བཞིན་ནོ།
ཉན་ཐོས་རང་གི་ངོས་ནས་སེམས་སྟོབས་ཞན་ཞིང་གཞན་དོན་ལ་འཇིགས་པ་དང་། རང་ .
རྒྱལ་རང་བཞིན་གྱིས་ང་རྒྱལ་སྤྱོད་པས་བརྩེ་བ་ཤས་ཆུང་བའི་སྒོ་ནས་ཞེན་ཚུལ་མི་འདྲ་བ་
ལས་ཕན་ཚུན་འགྱུར་བ་དང་། །ཐལ་འགྱུར་ལུགས་ལ་བདེན་འཛིན་མི་གཙོའམ། སྔར་
གྱི་རྒྱུ་མཚན་ལྟར་ན་དེས་ཀྱང་སེམས་བསྐྱེད་གཉིས་མི་འགལ་བར་ཁས་བླངས་པར་འགྱུར་
སྙམ་མོ། །འདིར་བསྟན་གདམས་ངག་བཅུ་ལམ་ལ་སྦྱར་དོན་ནི། མི་སློབ་པའི་ཚེ་གདམས་
ངག་ལ་མི་བལྟོས་པས་དེར་གདམས་པ་ཞེས་མ་གསུངས་ལ། ཕྱི་མ་གཉིས་མཐོང་སྒོམ་ལ་
སྦྱར་བས། །ཚོགས་སྦྱོར་ལ་དོན་གྱི་ཐོབ་པ་ནི། ཚོགས་ལམ་ལ་ཐོས་བསམ་གཙོ་ཞིང་།
དེའི་དམིགས་པའི་གཞི་བདེན་བཞི། རྣམ་པ་བདེན་གཉིས་སྒོམ་ལམ་བགྲོད་པའི་རྟེན་ལམ་
སྟོན་པོ་བོ་སོགས་མེད་དུ་མི་རུང་བས་གསུམ་མོ། །དེ་ལྟར་བསྒྲུབ་པ་ཁྱད་པར་དུ་སོང་བ་
སྒོམ་བྱུང་ཤས་ཆེ་བ་སྦྱོར་ལམ་སྟེ། གུས་རྟག་གི་སྦྱོར་བ་བརྩོན་འགྲུས་ཀྱི་མཐུ་ལས། གཞན་
ལ་མི་བལྟོས་པར་ནང་ནས་བསྐུལ་བ་དང༌། མཐུ་ཕུན་སུམ་ཚོགས་པས་འབྲས་བུ་མྱུར་བ་
 འབྱུང་སྟེ་ལྔའོ། །དྲོད་སོགས་སོ་སོར་ངེས་པ་ནི་མ་ཡིན་ནོ།
། ཡེ་ཤེས་སྙིང་པོས་བདེན་སྣང་སོགས་ཀྱི་དོན་ནི། འཇུག་ཊིཀ་དང་། མཆན་འདིའི་
ཚིག་ཟིན་ལ་བདེན་གྲུབ་དབང་ཤེས་ལ་མི་སྣང་བར་གསུང་ཡང་། དབུ་མར་དོན་དམ་པར་
གྲུབ་པ་ཞེས་གསུངས་མོད། དེ་ཡང་དཀའ་བས། དམ་པ་ཟག་མེད་ཀྱི་རིག་ངོའི་བདེན་
གྲུབ་མི་སྣང་བའི་དོན་ཏེ། འོན་ཀྱང་རིག་ངོའི་དེ་དང་། སྤྱིར་བདེན་གྲུབ་ཀྱིས་ཁྱད་པར་

དྲིས་ལན་མུ་ཏིག་ཕྲེང་མཛེས། 
185
དུ་བྱས་པའི་སྔོན་པོ་གཉིས་ཀ་དབང་ཤེས་ལ་སྣང་བར་འདྲ་ཞིང་། ཕྱི་མ་སྔོན་པོ་དང་གྲུབ་
བདེ་དབྱེར་མེད་ཀྱི་རྫས་གཅིག་ཏུའ ང་གསུངས་པས་དབུ་མ་སོགས་གུང་བསྒྲིགས་ཏེ་དཔྱད་
དགོས་ཤིང་། ཁྱད་པར་དུ་ལོག་པའི་ཀུན་རྫོབ་ཡིན་པར་གཅིག་དུ་བྲལ་གྱིས་བསྒྲུབ་སོགས་
ཀྱི་དོན་ནི། ལོག་པའི་ཀུན་རྫོབ་སྤྱི་ཙམ་ཆོས་སུ་བཟུང་ན་ཇི་འདྲ་ཞིག་སྙམ་པ་མི་གྱི་ནའོ།
དེ་ལ་གཞི་ཤེས་ཀྱང་ཡོད་པའི་ཕྱིར་ཞེས་པའི་དོན་ནི། དེ་སྒྲ་ཐེག་ཆེན་ལ་བསྙེགས་
ཏེ། འོ་ན་འབྲེལ་ཇི་ཞེ་ན། ཡོད་དེ། ཐེག་ཆེན་གྱི་འགོག་བདེན་ལ་ཐེག་དམན་གྱི་འགོག་
བདེན་དང་རིགས་འདྲ་བ་ཞིག་ཡོད་པར་ཐལ། ཐེག་ཆེན་གྱི་ལམ་བདེན་ལ་དེ་གཞི་མཐུན་
གཞི་ཤེས་ཡོད་པའི་ཕྱིར། ཁྱབ་སྟེ། རྒྱུ་དང་ལམ་དང་། ཞེས་པའི་སྐབས་དང་། །འབྲས་
བུ་ཆོས་ཀྱི་རྗེས་འཇུག་ཕྱིར། །ཞེས་པའི་རིགས་པས་སོ། ། ཡ་ན་ཐེག་པ་སྟེ་དོན་དུ་མར་
འཇུག་པས་གུ་དོག་མི་དགོས་ཏེ། གྲྭ་པ་ལ་གཟན་ཡོད་པར་ཡང་གསུང་བའི་ཕྱིར་རོ། །།
།ཉེ་རྒྱུ་དག་པ་སོགས་ཀྱི་དོན་ནི། མཐར་ཐག་གི་དཀོན་མཆོག་གསུམ་འགྲུབ་པའི་
ནུས་པ་ཁྱད་པར་བ་རེ་བྱུང་བས། དེ་འགྲུབ་ཅེས་གསུངས་ཏེ། བསྟན་ཆོས་དང༌། སློ་མ་
དེ་རྣམས་འཇོག་ན་ས་མཚམས་དཀའ། འོ་ན་ནུས་པ་དེ་རྣམས་ས་དེ་དག་གི་ཡོན་ཏན་དུ་
སོང་བས་ཐོབ་པ་ཞེས་སྨོས་ཀྱང་རུང་ངོ་ཞེ་ན། མདོ་ལས། སངས་རྒྱས་པ། མངའ་བ།
བསྐོར་བ་ཞེས་གསུངས་ཚུལ་གྱིས་འགྲུབ་པ་ཞེས་སྨོས། དེས་ན། སྡུད་པར། སངས་
རྒྱས་རྒྱུད་དང་། ཞེས་སོགས་གསུང་བའི་དགོངས་པ་སྟེ་དཀོན་མཆོག་གསུམ་གྱི་གདུང་
རྒྱུན་མི་འཆད་པའི་དོན་ནོ།།
ལེགས་བཤད་སྙིང་པོའི་མཆན་དུ། སྤྱིར་དེ་འདྲ་བའི་དགོས་པ་སོགས་ཀྱི་དོན་ནི། བོད་
འགའ་ཞིག་སེམས་མཐོང་བ་ལ་གནས་ལུགས་མཐོང་བར་བཤད་པ་དེ་དང་སྦྱོར་བ་ཁ་ཅིག་

དྲིས་ལན་མུ་ཏིག་ཕྲེང་མཛེས། 
186
འདོད་ཀྱང་། མདོ་ལ་དོགས་པ་དེ་འབྲེལ་དགོས་པས། རྗེ་ཉིད་ནས། དེ་ལྟ་ན་ཆོས་ཅན་
གཞན་དབང་ལ་ཡང་ཞེས་གསུངས་ཚུལ་གྱིས་ཤེས་སླ་ཞིང་། དགག་གཞི་ལ་དོགས་པ་དེ་
འབྲེལ་གྱི། ཀུན་བཏགས་ནི་སྐབས་ཀྱི་དེ་དགག་བྱའི་དངོས་པོར་སོང་བས་དེར་དམིགས་
སྙམ་པ་མི་འབྲེལ་ལོ།།
སྙོམས་འཇུག་གི་སྒྲིབ་པར་ཁམས་གསུམ་སས་བསྡུས་ཅི་ཞེས་པ་ནི། སྣ་ཚོགས་བཤད་
ན་འདས་སོ་སོ་ནས་གོང་མའི་སྙོམས་འཇུག་དང་། འགོག་སྙོམས་ལ་གཙོ་ཆེར་གེགས་བྱེད་
པ་རེ་ཡོད་དགོས་ཤིང་། བསམ་གཏན་ལ་སྒྲིབ་པ། དེའི་སྐྱོན་དང་། རྩིག་པ་དང་དཔེ་
སྦྱར་བ་སོགས་གུང་བསྒྲིགས་ནསདགུ་པའི་དེ་ཡོད་ཅིང་སྤྱིར་ཅིག་ཅར་སྤོང་བ་དང་། ཆུང་
སོགས་ཀྱིས་དབྱེ་བ་དང་། སྔ་ནས་སྤོང་རྒྱུ། འཆིམ་སོགས་ཀྱི་གསུང་ཚུལ་དུ་མས་ཤེས་
དགོས་ཏེ། འདིར་དཔྱད་པའི་སྒོ་ཙམ་མོ། ། ཁྱད་པར་དུ་བྱས་ཚུལ་བཞི་ཞེས་པ་ནི། སྒྲ་
དང་བློས་བརྗོད་ཚུལ་དང་། འཆད་ཚུལ། གསེར་གྱི་བུམ་པ་རྒྱུ། རྒྱལ་བོའི་ཕོ་བྲང་གང་
ཟག་གིས་ཏེ། འགྲེལ་བར། ཁྱད་པར་མ་བཟུང་བར་སོགས་དང་། རྣམ་འགྲེལ་ལྟ་བུ་དུ་
མས་ཤེས་དགོས།།
ཟབ་པ་གཉིས་གང་ཞེས་པ་ནི་རང་བྱུང་གི་ཡེ་ཤེས་གཉིས་ཀ་དང་། ལུས་ཀྱི་ས་སྟོན་
པ་གཉིས་པར་མ་གསུངས་སམ། ། མ་རིག་བག་ཆགས་ཀྱིས་དང་། ཟག་མེད་ལས་ཞེས་
པ་ལ། སྔ་མ་ཁམས་གསུམ་གྱི་སས་བསྡུས་པའི་བག་ཆགས་དང་། ཕྱི་མ་ལ་གསུམ་གའི་
ཡིད་ལས། འདོད་གཟུགས་ཀྱི་ལུས་ངག་གི་ལས་ཀྱང་ཡོད་དོ།།
མཉམ་བཞག་དང་རྗེས་ཐོབ་སྐབས་ལ། རྣལ་འབྱོར་མངོན་སུམ་ལ་བློ་ལྐོག་གྱུར་
པ་ཡོད་ཅིང་། དེ་རྒྱུད་ལ་མེད་པའི་འཕགས་པའང་འདིར་མེད་པས། ལྷག་བཅས་ལྷག་

དྲིས་ལན་མུ་ཏིག་ཕྲེང་མཛེས། 
187
མེད་ཀྱི་སྐབས་ལྟར་འཁྲུལ་སྣང་གི་བློ་དངོས་སུ་བྱུང་བ་ལ་དགོངས་པ་ལས། ངོ་བོ་ཟག་མེད་
མ་ཡིན་པར་གྱུར་པ་མིན་ཏེ། ལྷག་བཅས་མྱང་འདས་ཀྱང་དེ་ལྟར་ཐལ་བའི་ཕྱིར། ཅན་
ནི་བདག་སྒྲ་སྟེ། སྐྱེ་བ་བསླད་པ་མིན་པས་བསླད་པ་ཅན་གྱི་ལམ་དེ་ཡོད་པ་གདོན་མི་ཟའོ། །
ས་བརྒྱད་པ་མཉམ་བཞག་ཟག་མེད་པའི་རྒྱུད་ཀྱི་སྙིང་རྗེ་གཉིས་སྣང་ལོག་ཚབས་ཤིན་
ཏུ་ཆེ་བས་ལྟ་བ་དེས་དངོས་སུ་མ་ཟིན་མོད། དེས་བྱ་བས་དངོས་སུ་ཟིན་པ་ཅི་འགལ། སྤྱོད་
འཇུག་ཏུ། བག་མེད་གྱུར་ཀྱང་བསོད་ནམས་ཤུགས། །གསུང་ཚུལ་གྱིས་ཀྱང་ཤེས་སོ།།
ཐུན་མོང་མ་ཡིན་པའི་འགོག་སྙོམས་དྲུག་པ་ནས་འཐོབ་ལ། མཉམ་བཞག་ཕུང་སུམ་
པ་སྟེ། ཐལ་འགྱུར་བ་ཡི་འགོག་སྙོམས་ཡུལ་དང་མཚུངས། །ཞེས་པ་བརྟག་འགོག་དགག་
བྱ་ཚོར་འདུ་བཀག་པའི་ཁྱད་པར་དུ་བྱས་པའི་དེ་བཞིན་ཉིད་དང་རོ་གཅིག་པའི་ཡེ་ཤེས་ཏེ།
སྔར་གྱི་རྣམ་གྲོལ་ལམ་ཀྱང་དེར་འགྱུར་དུ་རུང་ཞིང་། དེ་བཞིན་ཉིད་དེའི་སྟོང་གཞི་ལ་འགོག
སྙོམས་དང་། དེ་མིན་པའང་འོང་ཞིང་། ཡུལ་ཡུལ་ཅན་དེ་དག་མི་སློབ་པའི་བར་ཡོད་
དོ། །འདིར་རྣམ་རྟོག་གི་རི་མོ་མང་ནའང་ཡུལ་བསམ་གྱིས་མི་ཁྱབ་པར་གྲགས་པས་ཁ་
ཚོན་གཅོད་པར་མི་སྤྲོའོ།།
ནམ་མཁའ་མངོན་སུམ་དུ་རྟོགས་པའི་སློབ་པའི་རྣལ་འབྱོར་མངོན་སུམ་ཅེས་པ་ལ།
དེ་ནི་མེད་པ་ཉིད་དོ། །དེའི་ཕྱིར་མཐོང་
ང་ལ
ལམ་དུ་གྱུར་པའི་མངོན་ཤེས་ལྔ་ཡང་རྣལ་འབྱོར་
མངོན་སུམ་དུ་མ་ངེས་མོད་ཡོད་རུང་། ནམ་མཁའ་མངོན་སུམ་དུ་རྟོགས་པར་སངས་རྒྱ་
མི་དགོས་ཤིང་། སོ་སྐྱེ་ཡང་ཡོད་པས། མངོན་ཤེས་མ་ཐོབ་ཀྱང་དེ་དང་བ་ལང་མངོན་
སུམ་དུ་རྟོགས་པའི་ཡིད་མངོན་ཚད་མ་གྲུབ་སྟེ། རིགས་འཕྲུལ་དང་། ཀུན་གཞིའི་ཐད་
ལ་དཔྱད།།

དྲིས་ལན་མུ་ཏིག་ཕྲེང་མཛེས། 
188
རྒྱུན་མཐའ་བའི་ལུས་ལེན་བྱེད་ཅེས་པ་ནི། བཅོ་བརྒྱད་པ་འོག་མིན་ལོངས་སྐུའི་ཞིང་
དུ་མ་ངེས་པར་སྣང་ཡང་དག་ཞིང་དུ་ངེས་པས་སྨོན་ལམ་ཚོགས་ཀྱི་བསྡུས་པས་ལེན་པར་
འདོད་དོ།།
མངོན་མཐོ་དང་ངེས་ལེགས་སྒྲུབ་བྱེད་ཅེས་པ་ནི། སྔ་མའི་རྒྱུ་འབྲས་ཀྱི་འབྲེལ་བ་
ཕྲ་མོ་ཡིད་ཆེས་དང་། ཕྱི་མ་ཐར་པ་ནི། ། ལ་ལར་ཟག་པ་ཟད་པར་འགྱུར། ཞེས་དང་།
ཐམས་ཅན་མཁྱེན་པ་ནི། བདེན་བཞིའི་བླང་དོར་ཕྲ་རགས་ཀུན་མངོན་སུམ་དུ་གཟིགས་
པ། །གང་གང་ཤིན་ཏུ་འགོམས་གྱུར་པ། །སོགས་དང་། །འགོག་ལམ་སྒྲུབ་ཚུལ་དེ་སྙེད་
ཡོད་པས་སོ།།
རྨི་ལམ་གྱི་གླང་པོ་འཇོག་བྱེད་ཅེས་པ་ནི། སྤྱིར་བློ་གནོད་མེད་ཀྱིས་བཞག་པ་དང་།
ཚད་མ་གཉིས་ཀྱིས་བཞག་ཙམ་ཞེས་པ་ལྟར། རང་རྟོགས་པའི་ཚད་མ་རང་འཇོག་བྱེད་
ཡིན་པར་སྨྲ་མི་ནུས་ནའང་། གཞུང་གི་འགྲོས་བླངས་ན། ཕྱི་དོན་འདོད་པ་ལྟར་ན་རྨི་ལམ་
གྱི་ཤེས་པ་དང་། མི་འདོད་པ་ལྟར་ན། ཉམས་མྱོང་གི་རང་རིག་གིས་འཇོག་ཅིང་། དེའི་
ཚད་མ་ལ་ཚད་མ་མི་དགོས་ཞེས་སྨྲས་ན་རེ་ཞིག་ཆོག་གོ།
དོན་གསང་ལས་དྲངས་པ། ཡུངས་སུ་གྲུབ་པ་ཡང་རྣམ་པ་གཉིས་སོགས་ཀྱི་དོན་ནི།
དེ་ལ་འགྱུར་མེད་པར། ཕྱིན་ཅི་མ་ལོག་པ་གཉིས། ཕྱི་མར་མངོན་དུ་གྱུར་པ་ཡེ་ཤེས་དང་།
མ་གྱུར་པ་ས་བོན་གཉིས། ཕྱི་མར་རིགས་གཉིས་རྟེན་གྱི་ཀུན་གཞིར་གནས། དེ་དང་ངོ་
བོ་གཅིག་ཏུ་བཏགས་པར་ཡོད་པས། མྱ་ངན་ལས་འདས་པའང་ཐོབ་པར་འགྱུར། ཞེས་
ཀུན་གཞིར་བཏགས་ལ། འོན་ཀྱང་དེ་སྨིན་པ་ལས་རིམ་གྱིས་བདག་ཏུ་སྦྱོར་གཞི་ལྡོག་པས་
དེའི་གཉེན་པོ་སྟེ། འོ་མ་དང་ཆུ་འདྲེས་པ་ངང་པས་འབྱེད་པ་ལྟར་ས་བོན་གནས་འགྱུར་

དྲིས་ལན་མུ་ཏིག་ཕྲེང་མཛེས། 
189
བ་ལས་ཆོས་ཀྱི་སྐུ་འབྱུང་བ་སྟེ། མངོན་པ་ཀུན་བཏུས་སུ་ཆོས་དབྱིངས་ཀྱི་དོན་བཤད་པར་
བརྟེན་ནས་རིགས་ཆོས་ཉིད་དུ་འདོད་པ་ཤནྟི་པའི་ལུགས་ཏེ། འོག་ཏུ་འདུ་བྱས་སུ་གསུང་
བ་སེམས་ཙམ་སྤྱིའི་ལུགས་ཡིན་པས་གོང་འོག་མི་འགལ་ཏེ་སྐབས་གསུམ་པའི་དགོངས་པའང་
དེས་ཤེས་སོ།།
དེར་སྔ་མ་ནི་རྒྱན་འདི་དང་ཞེས་པའི་སྔ་མ་དབུ་མ་བའི་ལུགས་མངོན་རྟོགས་རྒྱན་དུ།
ཆོས་དབྱིངས་སུ་བཤད་པ་དང་། མདོར་ཡང་ཚིག་གི་དོན་མེད་ཅེས་པའི་འགྲོས་དང་མཐུན་
ལ། ཕྱི་མ་སེམས་ཙམ་ཤནྟི་པའི་བཤད་ཚུལ་ནི། རང་བཞིན་དེ་ཡོད་ཚུལ་དང་། དྲི་མ་
གློ་བུར་བས་སྒོ་ཀུན་ནས་བསྒྲིབ་པ་སྒྲུབ་ཕྱོགས་ནས་ཤས་ཆེར་བསྟན་པའི་རྒྱུད་བླས་བཤད་
ཚུལ་གྱི་ཉམས་དོད་པ་ཡིན་ཏེ། བཤད་ཚོད་ཅེས་པའི་ཚིག་གི་ནུས་པ་དང་། རྩ་བའི་མདོ་
གཉིས་འགལ་བར་བརྩད་པ། རྒྱུད་བླ་རྩ་འགྲེལ་སེམས་ཙམ་དུ་འགྲེལ་བ་མང་བའི་རྒྱུ་མཚན
གྱིས་ཀྱང་ཤེས་སོ།།
མཁས་པཎྜི་ཏུའི་ལུགས་སོགས་ཞེས་པ་ནི། སྔོན་གྱི་བོད་དག མཁས་པས་ཐོས་བསམ་
གཙོ་བོ་བྱེད་ཅིང་། དེ་ཁ་ཕྱིར་ལྟོས་ཀྱི་དཔྱད་སྒོམ་སྟེ། དེས་སྟོབས་ཀྱིས་ཀྱང་ནང་གི་འཁྲུལ་
པ་ལྡོག ཀུ་ས་ལི་སྤོང་བ་པ་ནང་དུ་ལྟ་རྟོག་དང་འཇོག་སྒོམ་གྱིས། སེམས་ཀྱི་ངོ་བོ་ལ་
བལྟ་བ་ཕྱག་རྒྱ་པ་ལྟར་ལྟ་བ་བསྒོམ། རྣམ་རྟོག་ཆོས་སྐུའི་རླབས་དང་། ལྷོ་སྤྲིན་ནམ་མཁའི་
ཆོ་འཕྲུལ་ཡིན། །ཞེས་གསུངས་པ་རྣམས་ཀྱི་འགྲོས་དང་། སེམས་ཀྱིས་རང་ངོ་ཤེས་པ་
དང་། ལམ་ལ་འཁྲུལ་བ་ཞི་བ། འཁྲུལ་བ་ཡེ་ཤེས་སུ་འཆར་བའི་གསོལ་འདེབས་ཀྱང་
ཁྲིད་ཀྱི་སྐབས་བྱེད་པར་འདོད་པ་སྟེ་གཞན་དུ་གསལ་ལོ།།
རྒྱུའི་རྐྱེན་རིགས་ཀྱིས་ཁྱབ་པ་སོགས་ཀྱི་དོན་ནི། འགྲེལ་བར་འབྱུང་བ་ལྟར་ལམ་

དྲིས་ལན་མུ་ཏིག་ཕྲེང་མཛེས། 
190
ཤེས་སྒོམ་རུང་གིས་ཁྱབ་པ་ཞེས་གོང་དེར་མ་གསུང་ངམ་སྐབས་གཉིས་པར་ཡང་གསལ་
ལོ།།
གསུམ་པར་ཐམས་ཅད་ཤེས་པ་ཉིད་ལ། ཞེས་སོགས་ཀྱི་དོན། གཉེན་པོ་གཞི་ཤེས་
ལ་བྱང་སེམས་ཀྱིས་གཙོ་བོར་ཤེས་བསྐྱེད་བྱེད་པའི་མཐོང་ལམ་ཡོད་ཀྱང་། སྒོམ་ལམ་
མེད་པའི་རྒྱུ་མཚན་གྱིས་ཡིན་ལ། ཉན་ཐོས་ཀྱི་མཐོང་སྒོམ་ལ། ཡོངས་སུ་ཤེས་པར་བྱ་
བ་ཡིན་གྱི། ཞེས་སོགས་ཀྱི་ཁྱད་པར་དབྱེ་བ་མེད་པས་ཤུགས་བསྟན་གྱི་མཐོང་ལམ་ཡང་
མེད་པར་ཐལ་བ་སུས་ཀྱང་མ་ཟློག་གོ །ཞེས་པ་སྟེ། གང་དག་གོང་གི་ཕྱི་མའི་རྒྱུ་མཚན་
ལ། ཉི་སྣང་གི་རྒྱུ་མཚན་སྔ་མ་བཀོད་ཟེར་བ་ལ་འགལ་བ་ནང་འདོམས་སོ། །ཉི་སྣང་གི་
རྒྱུ་མཚན་སྔ་མ་བཀོད་ཟེར་བ་ལ་འགལ་བ་ནང་འདོམས་སོ། །གཞུང་མཆོག་འདིའི་ཚིག་
དོན་གྱི་གནད་དགྲོལ་བའི་མཆན་འགྲེལ་བྱ་བར་འདུན་པས་རེ་ཞིག་དེ་ཙམ་མོ། །རྡུལ་འདུས་
པ་ལེགས་ལྡན་གྱིས་ཇི་ལྟར་ཞེས་པ་ནི། དེ་བསགས་པ་དངོས་པོ་དང༌། འདུས་པ་དངོས་
མེད་དེ། འཇུག་པར། འདུམ་པ་བ་ཡི་དངོས་པོ་དང་། འདུས་པ་དངོས་མེད་དེ། འཇུག་
པར། འདུམ་པ་བ་ཡི་དངོས་པོ་མིང་། ཞེས་དང་། འགྲེལ་བར་ཡང་། ལྡན་དང་ཅིག་
ཤོས་ཞེས་པ་ལྟར་ལ། འདུས་པའི་རྡུལ་ཕྲ་རབ་ནི་དབང་ཤེས་ཀྱི་དམིགས་རྐྱེན་དང་། དེ་
ལ་སྣང་ཡང་ཡིད་ཤེས་ཁོ་ནའི་གཟུང་ཡུལ་ཆོས་ཀྱིས་སྐྱེད་པའི་གཟུགས་སོ།།
དགེ་བར་སྨྲས་པ། བློ་བཟང་ཆོས་ཚུལ་ཆུ་བོ་འབུམ་གྱི་གཏེར། །བཀྲ་ཤིས་ལུམ་
བུའི་སྐྱེད་ཚལ་དམ་པ་ནས། ། བློ་གྲོས་པདྨོ་བཞད་པའི་ངོ་མཚར་གྱི། །བཀྲ་ཤིས་དགེ་མཚན་
བསུང་ཞིམ་ཀུན་ནས་འཐུལ། །ཇི་ལྟར་ལྕེ་དང་གཟུར་པུའི་རྗེས་འགྲོ་བར། ། བློ་དང་རྨོངས་
པར་སྣང་མུན་བཞིར་འགྱུར་ཡང་། །རོ་བརྒྱའི་བཅུད་ཀྱིས་ནོངས་པར་མི་འགྱུར་ཞིང་།

དྲིས་ལན་མུ་ཏིག་ཕྲེང་མཛེས། 
191
ལྷག་ཅིག་སྐྱེས་པའི་རང་བཞིན་སུ་ཡིས་བཤུང༌། །གང་གི་རང་ནས་སྨོན་པའི་སྲད་བུ་ཡིས།
དམ་དུ་སྦྲེལ་བའི་ཡིད་ཀྱིས་རྗེས་ཆགས་པའི། །ཐོས་འཛིན་ངང་ཚུལ་དྲན་པའི་ལོ་མ་བརྒྱས།
བཅིང་བའི་ཡིད་ཀྱི་ཟེའུ་འབྲུ་མངོན་མ་གྱུར། །ཕྲ་ཞིབ་རིགས་པའི་རྣམ་འགྱུར་རི་མོ་བརྒྱ།
རྣམ་པར་བཀྲ་བའི་ཤིས་བརྗོད་དབྱངས་ཀྱི་མཚོ། །གཅིག་ཏུ་འཁྱིལ་བར་རྩེན་པའི་རང་
ཆོས་ཀྱི། །སྒྲ་སྐད་གསང་མཐོར་བཞེང་བ་ཕྱིར་ཞིང་གསལ། །ཞེས་པ་ནི་དགའ་སྐྱོ་འདྲེན
པའི་ཚིགས་སུ་བཅད་པ་དག་གིས་ཉེ་བར་བསྡུས་པའོ།།
ན་མོ་གུ་རུ་བྷྱ༔ རབ་གུས་ཡིད་ཀྱི་པདྨོའི་ལྟེ་བ་རུ། །རྟག་དྲན་ངག་གི་དཔལ་སྟེར་
བླ་མ་ལྷས། །དཀའ་གནད་སྦུབས་བརྒྱ་གྲོལ་བའི་འཕྲིན་ལས་ཀྱི། །འོད་སྟོང་ཟེར་གྱི་དྲ་
བ་འབུམ་དུ་བཀྱེ། །འདིར་གཞུང་གི་དཀའ་བའི་གནད་འགའ་ལ་བརྒལ་བརྟགས་ཀྱི་རིམ་
པ་ཐོལ་བྱུང་གི་ཚུལ་གྱིས་སྤེལ་བར་བྱ་སྟེ། རིགས་པ་སྨྲ་བ་དག་སྒྲུབ་བྱེད་མེད་པའི་དམ་
བཅའ་མི་བྱེད་ལ་ས་དང་བོ་ལ་མཐོང་ལམ་གྱིས་ཁྱབ་པའི་རྒྱུ་མཚན་གཉིས་སོགས་སྨྲོས་སོ།
རྒྱུ་མཚན་དང་པོ་མ་ངེས་ཏེ། མདོ་སྡེ་རྒྱན་ལས། དེ་འདི་བསྐལ་བ་དཔག་མེད་ཀྱིས། །ཤིན་
ཏུ་རྣམ་པར་དག་པར་འགྱུར། ཞེས་གསུངས་པའི་ཕྱིར་དང༌། རྒྱན་སྣང་དུ་གྲངས་མེད་
སོ་གསུམ་གསུང་བ་ལྟར་ན་གསུམ་ཐོབ་ལ། གཉིས་པ་སོགས་དང་མི་འདྲ་བའི་ཁྱད་ཀྱང་
མ་ཕྱེ་ཞིང་། གཞན་དུ་གྲངས་མེད་བཞི་བཅུར་གསུང་བའང་རིགས་པ་འདྲ་ལ། རྣམ་བཤད་
དུ། བསྐལ་བ་བློ་འདས་སྤྱོད་པར་འཇུག་ལ། ཞེས་དང༌། ཕར་ཕྱིན་མཐའ་དཔྱོད་དུ།
དྲོད་སོགས་རེ་རེའི་ཡུན་ལ་བསྐལ་ཆེན་སྟོང་ཕྲག་དུ་མ་དགོས། ཞེས་གསུངས་ཚུལ་གྱིས་
ཀྱང་ཤེས་ལ། ཐེག་དམན་ཆོས་མཆོག་ལ་དབྱེ་བ་ཕྱེ་ཞིང་། དེའི་ལམ་ལྔ་བགྲོད་པའི་ཚོད་
ལས་ཀྱང་རིང་དགོས་པས་སྒོམ་ལམ་འགྲུབ་སྟེ་མཐོང་ལམ་ཡུལ་རྟོགས་ཚུལ་གྱིས་ཕྱེ་བས་

དྲིས་ལན་མུ་ཏིག་ཕྲེང་མཛེས། 
192
ཐེག་ཆེན་ལ་ཡུན་རིང་དགོས་པའི་རྒྱུ་མཚན་མེད་པར་མ་ཟད་ཐུང་བའི་ཚུལ་ལམ་བདེན་གྱི་
རྣམ་པའི་སྐབས་ལས་ཤེས་པའི་ཕྱིར་རོ། །འཇུག་པར། དེ་ཉིད་ཚེ་ན་བསྐལ་བ་བརྒྱར་
གནས་ཤིང་། ཞེས་པའི་སྐབས་རྣམས་ཀྱིས་ཀྱང་ལེགས་པར་གྲུབ་ལ། བསྐལ་བ་དགུ་ཕྲག་
གི་ཚོགས་ཞག་བདུན་འགྲུབ་ཚུལ་དུ་དཔྱད་བྱ་མང་ངོ༌། །རྒྱུ་མཚན་ཕྱི་མའང་དཔྱད་པར་
བྱ་སྟེ། གྲངས་ཀྱི་འགྱུར་བ་དེས་དུས་དཔག་ན། གཉིས་པ་དང་གསུམ་པ་བརྒྱ་འགྱུར་དུ་
འདྲ་ལ། བདུན་པ་ནས་བརྒྱད་པར་འབུམ་འགྱུར་གྱུར་ལས་ཀྱང་ལྷག་པས་བདུན་པ་ནས་བྱང་
ཆུབ་ཏུ་བགྲོད་པའི་ཡུན་ཇེ་རིང་དུ་འགྱུར་རམ། དེར་མ་ཟད། སྦྱོར་ལམ་དུ་ཡོན་ཏན་དེ་
དག་གཅིག་ཀྱང་མེད་པ་ལ་ས་དང་པོར་བརྒྱ་འགྱུར་འགྱུར་ལས་ལྷག་པའི་ཚུལ་དུ་བྱུང་ཞིང་། ས་
དང་པོ་གོང་འོག་གཉིས་ཀ་ལས་ཤིན་ཏུ་དམན་པ་ལྟ་བུར་ཡང་གྱུར་ཏོ། །ཡང་ས་དང་པོ་
དུས་ཐུང་བས་མ་ཡིན་ཀྱང་དོན་དམ་པའི་བྱང་སེམས་ལས་དང་པོ་བ། ན་ཚོད་དང་པོ་ལྟར་
འགྱུར་རམ། གཙོ་ཆེར་འདི་ལྟར་སེམས་ཏེ། ས་གཉིས་པར་ཚུལ་ཁྲིམས་ཀྱི་ཕར་ཕྱིན་
ལྷག་པར་འགྱུར་བས། འགྲེལ་བར། ཡོན་ཏན་རིན་པོ་ཆེའི་རྟེན་གྱི་དངོས་པོ་དང་། ཞེས་
རིནཔོ་ཆེ་འབྱུང་གནས་ལྟ་བུའི་སེམས་བསྐྱེད་སྦྱར་བ་དང་། མདོ་ལས། བཟླས་བརྗོད་
མེ་ལ་ཚུལ་ཁྲིམས་རླུང་གིས་སྦྱར། །ཞེས་དང་། ཟླ་བས། ཡོན་ཏན་ཚུལ་ཁྲིམས་ཞིང་དུ་
རྣམ་འཕེལ་ན། །སོགས་ལུང་རིགས་བསམ་ལས་འདས་པས་བརྒྱ་འགྱུར་དུ་སོང་བ་ཚུལ་
ཁྲིམས་ཀྱི་སྒེར་ཆོས་སོ། །ཞེས་ཀྱང་སེམས་སོ། །ཡང་ས་དང་པོར་ཡོངས་སྦྱོང་གི་ཆོས་
དུ་མ་རྫོགས་དགོས་ཤིང་། སྤྱིར་ས་སྔ་ཕྱིའི་ཡུན་ཚད་ལ་རང་རྒྱལ་གསུམ་གྱིས་ཚོགས་བསགས་
ཚུལ་ལ་ཁྱད་ཕྱེ་པ་ལྟ་བུའི་ཉམས་འཆར་རྒྱུ་བའང་སྣང་ངོ༌། །ཡང་ལ་ལས་རྒྱན་སྣང་གིས་
གསུང་བ་གསེར་ཕྲེང་གི་དགོངས་པ་ཡིན་ཞིང་། མཆོག་གི་དོན་ཞེས་པ་མཚམས་བཟུང་

དྲིས་ལན་མུ་ཏིག་ཕྲེང་མཛེས།
193
བས་ཀྱང་ཤེས་ཟེར། དེ་ལ་ཚིག་གོང་འོག་གུང་བསྒྲིགས་ཤིང་གསུང་གི་ཟུང་དང༌། ཁྱད་
པར་དུ་མཇུག་གི་བཤད་ཅེས་པའི་ཁུངས་བཙལ་ཏེ་དཔྱད་པར་བྱ་བ་ནི། འོ་ན་མཁས་པས་
དབང་པོ་དེས་གོ་བདེ་ཞིང་འཁྲུལ་གཞི་མི་བསྐྱེད་པར་ཚིག་ཚེག་སྐྱུང་སྟེ། ས་དང་པོ་མཐོང་
བའི་ལམ་ཡིན་ནོ། །ས་གཉིས་པ་ནས་ཞེས་སོགས་གསུངས་རིགས་པ་ལ་མ་གསུང་བའི་ཕྱིར་
དང་། མཆོག་གི་དོན་དུ་རྟོགས་པ་སོགས་སྒོམ་ལམ་དུ་བསྒྲུབ་པའི་རྒྱུ་མཚན་དུ་འབྲེལ་ཇི་
ལྟར་ཆེ། འོ་ན་ཀུན་འགྲོའི་དོན་དུ་རྟོགས་པོ་མཐོང་
ང་ལམ་དུ་བསྒྲུབ་པ་དང་འབྲེལ་མེད་ཚུལ་
ཅི། འདིར་ཡང་མ་བཀོད་པའི་རྒྱུ་མཚན་དང་། ས་དང་པོའི་བགོ་སྐལ་གྱི་ངེས་པ་འདྲེན་
ཚུལ་ལུས་ཤིང་། གཉིས་པ་སོགས་ཀྱིས་ངེས་པ་འདྲེན་ཚུལ་དེས་རྒྱུ་མཚན་ཐུབ་པ་ལྟར་དང་།
ས་དང་པོའི་སྐད་ཅིག་དང་པོ་མཐོང་ལམ་ད
མ་དུ་བསྒྲུབ་པ་ལ་བདེན་པ་རྣམས་ཀྱི་སོགས་བྱུང་བ་
ཅི་ཞེ་ན། འོན་ཀྱང་ཚིག་གི་ཉམས་ལ་དཔག་ན་འདི་ལྟར་བསམ་སྟེ། ས་དང་པོ་ལ་མཐོང་
སྒོམ་གྱི་ཆ་གཉིས་པའི་དང་པོ་ཆ་ཙམ་དམིགས་ཀྱིས་བཀར་ཏེ་ཉེ་བར་བཟུང་ཞིང༌། དེ་ནི་
རྒྱུན་ཆགས་ཡིན་པའི་ཕྱིར། ཞེས་པའི་ཤུགས་ཀྱིས་མངོན་པར་རྟོགས་པ་གཅིག་པའི་ཕྱིར།
ཞེས་བཀོད། འདིར་གཅིག་ཅེས་སྦྱར་བ་དང༌། འོག་ཏུ་སོ་སོར་ཞེས་སྦྱར་བའང་གནད་
ཟབ་ཅིང་། དེ་ལྟ་ན་ཀུན་ཏུ་འགྲོ་བ་ལ་སོགས་པའི་ཞེས་སྨོས་ཀྱང་རུང་སྟེ་ཆོས་ཅན་ནི་དེ་
ལས་གཞན་སྐད་ཅིག་གཉིས་པ་གསལ་ཞིང་། ས་གཅིག་ལ་སྒྲུབ་བྱེད་སོ་སོར་འགོད་པའི་
ངལ་བ་སྤངས་ཏེ། སོགས་སྒྲས་བསྡུས་པ་རྣམས་ལ་རྒྱུ་མཚན་གསལ་བར་གསུང་བ་ལས།
དེ་ལྟ་བུ་མ་ཡིན་ན། དེ་ལས་གཞན་ཞེས་པའི་ལས་སྒྲ་དགར་ཚིག་ཡིན་པར་བརྡའ་སྤྲོད་ཀྱི་
གཞུང་གི་དགོངས་པ་ཡིན་ཞིང་། ས་གཉིས་པ་ཡིན་ན་ས་དང་པོ་ལས་དགར་ཚིག་སྦྱར་བ་
དོན་མེད་དེ། དེ་གཉིས་འདྲེས་པར་དོགས་པ་འདིར་བསལ་མི་དགོས་པའི་ཕྱིར་དང་། སྔར་

དྲིས་ལན་མུ་ཏིག་ཕྲེང་མཛེས། 
194
ས་དང་པོའི་ཆ་ཙམ་མཐོང་ལམ་དུ་བཞག་པའི་ཤུལ་དུ་ལུས་རྒྱུ་ཡོད་པ་དེ་འདྲའི་བྱེ་བྲག་གལ་
ཆེ་བར་དགོངས་པའི་ཕྱིར། སྔ་ཕྱིར་སྐད་ཅིག་དང་པོ་དང་གཉིས་པ་སྨོས་ཚུལ་གྱིས་དཔྱད་
པ་ཧ་ཅང་ཐལ་ཏེ་ཆོས་ཤེས་ནས་སྒོམ་ལམ་དུ་འདོད་པའང་བྱུང་ངོ༌། །ཞེསཔའི་དོན་ནི།
སྔར་དྲངས་པའི་མདོ་རྒྱན་ཐད་ཀྱི་དབྱིག་འགྲེལ་ལས། འདི་ལ་སྒོམ་ལམ་གྱིས་བསྡུས་པའང་
ཡོད་པར་མངོན་ནོ། །ཞེས་གསུངས་པ་ཐུགས་ལ་བརྣགས་པ་སྟེ། ཚུལ་འདི་ནི་ཀུན་མཁྱེན་
མཆོག་དང་རྗེ་ཡབ་སྲས་ཀྱི་དགོངས་པ་མཛེས་པའི་རྒྱན་དུ་འབུལ་ལོ། །དེ་ལྟ་ནའང་སེམས་
ཙམ་དང་རྒྱུད་པའི་གཞུང་གྲུབ་མཐའ་དེ་རྣམས་ཀྱི་ལུགས་སུ་བྱས་ཤིང་། མདོ་སྡེ་ས་བཅུ་
པ་ལ་བརྟེན་པའི་རྒྱུ་མཚན་གཉིས་ཐལ་འགྱུར་བའི་ལུགས་དང་འབྲེལ་ཏེ་མདོ་དེ་རིན་ཕྲེང་
དང་འཇུག་པའི་བཤད་བྱའི་མདོ་ཡིན་པས་འགྲིག་པར་བསམ་ནས་ལུགས་སྔ་ཕྱིར་ས་དང་
པོའི་སྒོམ་ལམ་འདོད་མི་འདོད་ཀྱི་ཁས་ལེན་གྱི་རྒྱུན་ཡང་གནས་པ་ཤིན་ཏུ་ལེགས་ཏེ་ཚད་
ལྡན་གྱི་མཁས་གྲུབ་གོང་མའི་གཞུང་བྱིན་རླབས་ཀྱི་ཚན་ཀ་དང་ལྡན་པ་དག་ནམ་ཡང་དོར་
བར་མི་རིགས་ཞེས་གསོལ་བ་འདེབས་སོ། །གཞན་ཡང་། ལ་ལ་ན་རེ། མདོ་རྒྱན་གྱི་
ལེའུ་དེར། དེ་ནས་དེ་ནི་ལྷག་མ་ཡི། །ས་རྣམས་སྒོམ་པའི་ལམ་འདི་ལ། །ཞེས་པས་ས་
ལྷག་མ་གཉིས་ཡན་ནས་སྒོམ་ལམ་བཟུང་བ་མ་ཡིན་ནམ་ཞེ་ན། མཐོང་ལམ་དུ་བཞག་པའི་
ལྷག་མ་སྨོས་ན་འགྲེལ་ཆེན་དུ། དེ་ལས་གཞན་ཞེས་པའི་དགོངས་པར་འབྲེལ་ལམ། འོ་
ན་ཆོས་ཉིད་རྣམ་འབྱེད་དུ། སྒོམ་པའི་རབ་ཏུ་སྦྱོར་བ་ནི། ། མ་དག་པ་ཡི་ས་དྲུག་དང་།
ཞེས་མ་གསུངས་སམ། ཞེས་ཀྱང་སྨྲས་སོ། །ཚིག་གི་ངལ་གསོ་བ། ། རྣོ་ངར་རིགས་པའི་
འོད་འབར་མཚོན་ཆ་ཆེ། ། དྲི་མེད་ལུང་གི་དད་དབྱངས་གཡོ་བ་ཅན། ། སྦྱིན་སྐྱེས་སྙིང་
ལ་གཟེར་བའི་རྔམས་བརྗིད་ཀྱིས། །སུམ་རྩེན་ཡུལ་གྱི་དགྲ་ལྟར་མངའ་ཡང་གསོལ། །ཞེས་

དྲིས་ལན་མུ་ཏིག་ཕྲེང་མཛེས། 
195
སོ།།
ཡང་ཁ་ཅིག །འཁོར་ལོ་དང་པོ་སོགས་ལ་དགོངས་འགྲེལ་གྱི་དེའི་ཁྱབ་བོ་ཞེས་རྣམ་
པ་ཀུན་ཏུ་འཛེར་ཏོ། །འདིར་ཡང་རྒྱུ་མཚན་ལོག་ན་རྒྱུ་མཚན་ཅན་ཡང་ལྡོག་པས། སྒྲུབ་
བྱེད་གཞིག་པ་སོགས་སྤྲོ་སྟེ། ཁྱེད་ཀྱིས་དགོས་པ་གཉིས་གཅོད་ཟེར་བའི་སྔ་མར་དུས་དང་
པོར་གསུང་ཚོད་འཁོར་ལོ་དང་པོ་མིན་པར་གསུངས་ཟེར་བ་ཁྱོད་རང་གི་འདོད་པའི་བརྣབ་
སེམས་ཏེ། ཁྱད་པར་འདི་དང་འདི་ལྡན་པའི་འཁོར་ལོ་དང་པོ་སོགས་གཞིར་བཟུང་ནས་
དྲང་ངེས་ཀྱི་ཁྱད་པར་དཔྱད་པ་ཡིན་གྱི་བར་དེར་དྲང་ངེས་ཡིན་མིན་བོར་ཏེ། ཁྱད་ཅག་
གི་ཕུགས་འདོད་ལྟར་དགོས་པ་དེ་འདྲ་གཅོད་ཟེར་བ་ཤིན་ཏུ་མ་འབྲེལ་ཏེ། མ་ཡིན་ཞེས་
པའི་ཚིག་རྣམས་ཀྱིས་ཁྱད་པར་གཉིས་ཀ་འཛིན་པ་རིགས་པ་དང་འགལ་བའི་ཕྱིར། དེར་
ཐལ། དཔེར་ན། ཁྱད་པར་འདི་དང་ལྡན་པའི་དངོས་པོ་ཡོད་པ་ཡིན་གྱི། གང་བྱུང་ཐམས་
ཅད་དངོས་པོ་མ་ཡིན་ཞེས་མ་འབྲེལ་བར་བྱས་པའི་ཕྱིར། ཀྱེ་མ་རྨད་བྱུང་ལེགས་བཤད་
ཀྱི་པདྨོ་ངན་རྟོག་སྲེག་ཟས་ཉམས་པར་གྱུར་ཏ་རེ། ཡང་ཕྱོགས་སྔའི་འདོད་པ་ལྟར་ཡིན་
པ་ལྟོར་སྣང་ལ་མིན་པར་སྣང་ཟེར་ནས་ཐེ་ཚོམ་དང་དགོས་པའི་ཡུལ་ཡིན་པར་བཤད་པ་
ནང་འགལ་ངོ་མ་ཤེས་པ་སྟེ། མ་ཁྱབ་པར་དོགས་པ་མི་རིགས་པར་ཐལ། ཁྱད་པར་མཐའ་
གཅིག་ཏུ་ཁས་ལེན་པའི་ཕྱིར། འདི་ནི་རྡོ་རྗེ་བྲག་རིའོ། །དེའི་ཁྱབ་པ་ཁྱོད་ཀྱིས་སྐབས་དུ་
མར་ཁས་བླངས་མོད། མ་ངེས་ཏེ། མྱུ་གུ་བདེན་མེད་དུ་སྒྲུབ་པའི་ཕྱི་རྒོལ་ཡང་དག་ཆོས་
ཅན། མྱུ་གུ་བདེན་མེད་དུ་མཐའ་གཅིག་ཏུ་ཁས་ལེན་པར་ཐལ། དེ་ལ་ཐེ་ཚོམ་ཟ་བའི་
ཕྱིར། རྟགས་གྲུབ་སྟེ། གཏན་ཚིགས་ཐེ་ཚོམ་ལ་བརྗོད་ཕྱིར་ཞེས་གསུངས་པའི་ཕྱིར་རོ།
ཡང་ཐམས་ཅད་མ་ཡིན་པ་ཞེས་པ་འཁོར་ལོ་ཐམས་ཅད་ཟེར་བ་མིན་གྱི་དུས་ཐ་མར་གསུངས་

དྲིས་ལན་མུ་ཏིག་ཕྲེང་མཛེས། 196
པའི་མདོ་ཐམས་ཅད་ཡིན་གསུངས་པའོ་ཞེས་པའི་ཞིབ་ཆར་རེ་བའང་དོན་མེད་དེ། འདིར་
ཀུན་མཁྱེན་ཆེན་པོས་རྗེའི་དགོངས་པ་འགྲེལ་ཚུལ་གྱི་གནད་ཟབ་སྟེ། འདིར་སྒྲུབ་ཕྱོགས་
ནས་གསུང་སྐབས་འདི་དང་འདི་འདྲའི་འཁོར་ལོ་དང་པོ་སོགས་སྦྱར། དགག་ཕྱོགས་སྐབས་
དུས་དང་པོར་གསུང་བའི་སོགས་གོ་རིམ་མ་འཚོལ་བར་གསུངས་པ་ཕྱི་མ་རྣམས་སྔ་མ་རྣམས་
ཀྱི་འཇོག་བྱེད་དང་སྔ་མ་རྣམས་མཚོན་ནུས་པའི་རྒྱུ་མཚན་གྱིས་ཡིན་པའི་ཕྱིར། དེ་ལྟར་
མ་ཡིན་ན་དུས་དང་པོ་རང་གི་མཚན་ཉིད་ཡོད་པ་སོགས་སུ་གསུངས་པའི་མདོ་མ་སྦྱར་བར་
འཁོར་ལོ་དང་པོ་ཞེས་སོགས་ཡང་ཡང་སྦྱར་བའི་རྒྱུ་མཚན་ལྷག་པོ་མེད་པའི་ཕྱིར་དང་། སྔ་
མ་ལྟར་སྦྱར་ནའང་གསར་དུ་མི་བསླུ་བའི་རིགས་པ་ཚད་མ་ཡིན་གྱི། རིགས་པ་ཐམས་ཅད་
མ་ཡིན་ཟེར་བ་ལྟར་ཤིན་ཏུ་གོ་སླ་བ་ཅིག་འབྱུང་བའི་ཕྱིར། སྒྲུབ་ཕྱོགས་ཀྱི་ཚིག་གི་འགྲོས་
བླངས་ཏེ་བཤད་ན་འཁོར་ལོ་ཐ་མ་ཐམས་ཅད་མ་ཡིན་ཞེས་དང་། དགག་ཕྱོགས་ཀྱི་ཚིག་
གི་འགྲོས་བླངས་ན་དུས་ཐ་མར་གསུང་བའི་མདོ་ངེས་དོན་ང་པ བད་པའང་ཞེས་མཚོན་པར་
བཤད་རུང་བའི་ཁྱེད་ཅག་ལྟར་ན་ཁྱད་པར་འདི་ཚང་བའི་འདིར་བསྟན་འཁོར་ལོ་དང་པོ་
འདི ར་དྲང་དོན་དུ་སྟོན་ཟེར་དགོས་པས་ཕལ་ཆེར་འདི ར་བསྟན་འཁོར་ལོ་དང་པོར་སྟོན་
ཞེས་པ་དང་མཚུངས་ཤིང་། ཁྱད་པར་སྦྱར་བ་ལྷག་པའི་སྐྱོན་ཡོད་པ་མཚན་མཚོན་གྱི་རིགས་
པའི་འགྲོས་ཀྱིས་ཤེས་སོ། །རྗེ་བླ་མས་འདིར་དྲང་ངེས་སུ་འཇོག་པའི་གཞི་ལ། ཁྱད་པར་
འདི་འདྲ་རེས་ཚང་བའི་འཁོར་ལོ་དང་པོ་སོགས་འཇོག དེ་མ་ཚང་བ་མི་འཇོག་ཅེས་ངེས་
འཛིན་གསལ་བར་གསུང་བའི་ཕྱིར། འོ་ན་དུས་ཀྱི་རིམ་པའི་ཚད་དེ་དག་གང་ནས་བཤད་
ཅེ་ན། དེ་ཁྱེད་ཅག་ལའང་མཚུངས་ཏེ། ང ས་ ང་ངོ་སོགས་སུ་གསུངས་པའི་མདོ་ཞེས་
པའི་དུས་དེ་རྣམས་ཀྱི་ཚད་གང་ནས་བཤད།་ མངོ ་ང་གསུམ་གྱིས་བཀའ་ཐམས་ཅད་བསྡུས་

དྲིས་ལན་མུ་ཏིག་ཕྲེང་མཛེས། 
197
སམ། གསེར་ཕྲེང་ལས། འཁོར་ལོ་གསུམ་གྱིས་གསུང་རབ་ཐམས་ཅད་བསྡུས་གསུངས་
པ་དེ་ལྟར་འདོད་དམ། དེ་ལྟ་ན། ཞི་བ་ལྷས། མང་ཙམ་ལ་ཡང་ཅི་ཞིག་ངལ། ཞེས་་པ་་
ཁོ་ནའོ། འཁོར་ལོ་གསུམ་བརྗོད་བྱས་འཇོག་པར་གསུངས་པས་ཞེ་ན། དུས་ཀྱིས་འཇོག་
པའང་། རྟོག་དཀའི་སྣང་བར། དུས་ཀྱི་བྱེ་བྲག་ལས། ཆོས་ཀྱི་འཁོར་ལོ་གསུམ་དུ་འགྱུར་
བ་ཡིན་ལ། ཞེས་གསུངས་ཤིང་། ལེགས་བཤད་སྙིང་པོ་སོགས་ཀྱི་ལུང་ཤིན་ཏུ་མང་ལ།
ཁྱེད་རང་དང་པོ་ལ་དུས་ཀྱི་ཁྱད་པར་དངོས་སུ་མདོ་ལས་བྱུང་བ་མ་མཐོང་ངམ། དུས་ཀྱིས་
འཇོག་པ་དང་། བརྗོད་བྱས་འཇོག་པ་དང་། བརྗོད་བྱ་ཕྱོགས་མཐུན་གྱིས་འཇོག་ཚུལ་
གསུམ་ལ་འདོད་དེ། དགོངས་འགྲེལ་དྲི་ཞུས་སོགས་ཀྱི་དངོས་ཞུགས་ཅི་རིགས་ཀྱིས་འགྲུབ་
པའི་ཕྱིར། སྨྲ་སྒོ་ལས། གང་ཞིག་གང་དང་འབྲེལ་བ་ནི། །རིང་ན་གནས་ཀྱང་དེ་དང་
དེར། །ཞེས་པ་ལྟར་རིགས་པས་ཐོབ་པ་ནི་ཚིག་གིས་ལྡོག་མི་ནུས་པའི་ཕྱིར། ཚིག་གི་ཉམས་
ལ་ལེགས་པར་མ་དཔྱད་པར་གོ་བ་རགས་པ་རེས་དངོས་ཤུགས་ཀྱི་དོན་ཕྲ་རིགས་རྣམས་
མི་ཕྱེད་པའི་ཕྱིར་དང་། ཐུན་མོང་གི་རིགས་པའི་གནས་སུའང་ཕྲ་མོའི་རྒྱན་བཤད་ས་དང་།
རྗེ་ཉིད་ནས་ཀྱང་། དེ་ཕྱིར་བློ་གྲོས་ཤིན་ཏུ་མཛངས་པ་དང་། །ཀུ་ཤའི་རྩེ་ལྟར་མ་གྱུར་
དེ་སྲིད་དུ། །ངོམས་མི་སླ་བར། ཞེས་སྦྱངས་དགོས་པར་གསུང་བའི་ཕྱིར། བརྗོད་བྱས་
བཞག་པ་དང་། དུས་ཀྱིས་བཞག་པ་མི་འགལ་བས་ཡབ་སྲས་གསུམ་གས་རེས་དུས་ཀྱིས་
བཞག་པའང་གསུང་པའི་གསུང་བའི་ཕྱིར། དེ་ལྟ་ནའང་ལོ་ཟླ་འདི་ཞེས་ངོས་འཛིན་དཀའ་
མོད། ལོ་ཆེན་དེ་རྣམས་ཀྱང་རྒྱ་གར་གྱི་རྒྱུས་ཆེ་ཞིང་ལུགས་ལ་རིང་དུ་སྦྱངས་པས་རྒྱུ་མཚན་
རེ་མེད་པརམི་སྨྲ་བའི་ཕྱིར། གཞན་དུ་ན་ལོ་ཟླ་དེ་ལས་གཞན་དུ་སྨྲས་ན་དེ་རྣམས་ལ་རྒྱུ་
མཚན་ཅི་ཡང་བཤད་རྒྱུ་མེད་པར་འགྱུར་བའི་ཕྱིར། དཔལ་མགོན་ཀླུ་སྒྲུབ་ཞབས་ཀྱིས།

དྲིས་ལན་མུ་ཏིག་ཕྲེང་མཛེས། 
198
མི་འདྲ་ཉིད་དེ་དེ་ཡིན་ན། །ཁྱད་པར་གཏན་ཚིགས་བརྗོད་པར་གྱིས། །ཞེས་པ་ནི་གཞུང་
ལུགས་པ་སྤྱིའི་སྲོལ་ཡིན་པའི་ཕྱིར། ཏིང་ངེས་འཛིན་རྒྱལ་པོའི་མདོ་ལ་བརྟེན་ནས་ཤེར་
མདོ་གསུང་དུས་གཞན་དུ་བཤད་པ་དང་། དུས་འཁོར་རྩ་རྒྱུད་གསུངས་དུས་ལ་མི་འདྲ་
བར་གསུང་བ་བཞིན་ཡིན་པའི་ཕྱིར། ཁྱེད་ཀྱིས་སྟོན་པ་སངས་རྒྱས་ནས་ཤེར་མདོ་མ་གསུངས་
པའི་བར་སོགས་ཟེར་ཚུལ་ལ་དཔག་ན་ཁྱེད་རང་བདེན་བཞིའི་ཆོས་འཁོར་སོགས་ལན་རེ་
ཙམ་ལས་མ་གསུངས་པར་བསམ་ནའང་བྱེ་སྨྲའི་ལུགས་ལའང་ཆོས་ཀྱི་འཁོར་ལོའི་དབྱེན
ཟེར་བའི་རྒྱུ་མཚན་གསལ་བར་བཤད་པས་ཤེས་པའི་ཕྱིར། རྡོ་རྗེ་གཅོད་པ་ཡངས་པ་ཅན་
དུ་གསུངས་པ་སོགས་རྒྱུ་མཚན་མང་ངོ་། །འཁོར་ཡོད་ཀྱང་རྒྱལ་པོ་འབྱོན་ཞེས་པ་དང་།
བརྡ་སྤྲོད་དུ། སྤྱིར་བཏང་བསྟེན་ནས་ངེས་པ་ལ། །བྱེ་བྲག་སྟོབས་དང་ལྡན་པར་འགྱུར།
ཟེར་བ་ལྟར་གཙོ་ཆེ་བ་དང་། རིགས་པའི་སྟོབས་ཀྱིས་ཇི་ལྟར་ཐོབ་པ་བཞིན་རང་གི་ལུགས་
རྣམ་པར་འཇོག་གི བ་ལང་གི་རྨིག་རྗེས་ལྟ་བུ་ཞིག་ཏུ་མི་གཏད་དེ་ངལ་བ་མི་བསྒྲུབ་བོ།
ཁྱེད་ཀྱིས་ཁུངས་ཡོད་ན་གྲུབ་དོན་ལས་གཞན་མེད་ཟེར་བའང་མི་འཐད་དེ། ཤེར་མདོ་ལས།
ཆོས་ཀྱི་འཁོར་ལོ་གཉིས་པ་བསྐོར་བར་མཐོང་ངོ༌། །ཞེས་གསུངས་པས་གསུམ་པ་མི་འགྲུབ་
ཀྱང་དང་པོ་གཉིས་དངོས་ཤུགས་ཀྱིས་འགྲུབ་པའི་ཕྱིར་རོ། །འདུལ་བའི་མདོར། ཐོག་
མཐའ་བར་གསུམ་གྱི་བཅས་པའི་འདུལ་བ་གསུང་བས་ཀྱང་འགྲུབ་ལ། དེའི་བཅས་པ་སོ་
སོ་ལ་ཕ་མ་རེ་རེའི་དབང་དུ་བྱས་པའི་ཇི་འདྲ་ཡོད་པ་སོགས་དཔྱད་དགོས་སོ། །གྲུབ་དོན་
ཁུངས་ཡིན་ན། ཤམ་ཐབ་ཟླུམ་པོར་བགོ་བ་ལ་བསླབ་པར་བྱའོ་གསུངས་པ་འདིར་བསྟན་
འཁོར་ལོ་དང་པོར་ཐལ་ཟེར་བ་ནི། དུལ་བ་ལྷས། ཉེས་མཚུངས་ཀྱི་ལན་གྱིས་རྩོད་ཟླ་
ཆོམ་པར་འགྱུར་བས་དེ་ལ་ཉེས་པ་གཞན་མི་བརྗོད་དོ། །ཞེས་པ་ལྟར། ཁྱེད་རྣམས་ཀྱིས་

དྲིས་ལན་མུ་ཏིག་ཕྲེང་མཛེས། 
199
དུས་སྔ་ཕྱི་བར་གསུམ་དུ་གསུང་བའི་མདོ་དང༌། རྒྱུད་སྡེ་སྤྱི་རྣམ་དུ། བརྗོད་བྱ་ཕྱོགས་
མཐུན་གྱིས་མདོ་རིམ་པ་གསུམ་གསུངས་པ་རྣམས་རང་བཟོར་མི་འདོད་པས་གྲུབ་དོན་གྱིས་
སྟོན་དགོས་ན། ལུང་སྡེ་བཞི་ཡང་འདིར་བསྟན་འཁོར་ལོ་དང་པོར་ཐལ་བ་དང་། ཕུང་
ངོ་་ལྔ་ནི་ལུ ར་ར་སོགས་ཀྱི་མདོ་འདིར་བསྟན་འཁོར་ལོ་དང་པོ་གཉིས་ཀར་ཐལ་བ་དག་ནི་
ཁྱོད་རྒྱུས་མེད་ཀྱི་ཡུལ་དུ་ཕྱིན་ཏེ་གོ་ཆོད་པོ་བྱུང་བ་ལ་བྱ་དགའ་བྱིན་པ་ཡིན་པས་དགྱེས་བཞིན་
དུ་བཞུད་ཅིག ཡང་ལེགས་བཤད་སྙིང་པོ་ལས། འཁོར་ལོ་དང་པོ་ལས་གང་ཟག་དང་
ཆོས་རང་བཞིན་མེད་པར་གསུངས་པ་ངེས་དོན་ཡིན་ལ། ཞེས་གསུངས་པས་འདིར་བསྟན་
འཁོར་ལོ་དང་པོ་ལ་ཐལ་འགྱུར་བས་ངེས་དོན་གྱི་མདོར་བཞེད་པ་ཞིག་ཡོད་པར་གྱིས་ཤིག
ལེགས་བཤད་སྙིང་པོ་ཙམ་ལ་རྒྱུས་མེད་པར་དྲང་ངེས་ཀྱི་ཡིག་འཇོག་བྱས་པས་སྙིང་རླུང་
ཀྱང་ཆེ་བར་སེམས་སོ། རྒྱུད་སྡེ་སྤྱི་རྣམ་དུ། བུ་དོལ་རྣམ་གཉིས་ཀྱིས། སྙིང་པོའི་མདོ་
བཅུར་དྲངས་པ་འཁོར་ལོ་ཐ་མར་འདོད་ཅིང་དེ་ཡང་བརྗོད་བྱ་ཕྱོགས་མཐུན་དུ་འདོད་ཅེས་
གསུངས་ནས་ཕྱི་མ་བཀག་ཀྱང་དང་པོ་མ་བཀག་པའི་རྒྱུ་མཚན་ཡོད་པའི་ཕྱིར་དང་། ལེགས་
བཤད་སྙིང་པོར་གསུངས་ཚུལ་ཀྱང་འདྲ་ལ་། རྒྱལ་ཚབ་ཐམས་ཅད་མཁྱེན་པས་ཀྱང་།
འཁོར་ལོ་གསུམ་པ་དེ་བཞིན་གཤེགས་པའི་སྙིང་པོའི་མདོ་ནས་དེ་དག་གི་དོན་གཅིག་ཡིན་
མིན་བསམ་པར་བྱ་བ་ཁོ་ན་ཡིན་ནོ། །ཞེས་ཡབ་སྲས་ཀུན་གྱི་གཞུང་དང་རིགས་པས་མཐའ་
གཞན་ལྷག་མ་མེད་པར་ཁེགས་པ་ཡིན་ནོ། དེ་ལྟ་ན་རྗེ་རྒྱལ་བ་གཉིས་པའི་དགོངས་བཞེད་
ཐུབ་བསྟན་སྤེལ་བར་རྩོད་མེད་ཀྱི་ཀུན་མཁྱེན་མཆོག་ལ་བྱས་པ་གཟོ་བའི་ཚུལ་མདོ་ཙམ་
སྨྲས་སོ། །བརྗོད་པ། རྒོལ་ངན་ཝ་སྐྱེས་ཀུན་ནས་འཁྱམས་ཉེས་པས། །འཇིགས་མེད་
གདོང་ལྔའི་ལུང་རིགས་ངར་སྐད་བཅོས། །ཐལ་འགྱུར་སྦར་མོའི་ཁྱིམ་དུ་ཉེར་དྲངས་པས།

དྲིས་ལན་མུ་ཏིག་ཕྲེང་མཛེས། 200
གཞན་དག་བག་ཡོད་དྲན་པའི་ར་བར་ཆས། །ཞེས་ཀྱང་གཏམ་དུ་བྱས་སོ། །གསེར་ཕྲེང་
སྦྱོར་ལམ་སྐབས། གང་དག་ཚུར་མཐོང་གིས་སོགས་ཀྱི་སྐབས་སུ་ཕྱོགས་སྔའི་འདོད་ཚུལ་
གསུམ་བཀོད་པ་ལ་འཆལ་གཏམ་གྱི་དྲི་མ་བསལ་ཏེ་རིམ་པར་ཕྲལ་ན། སྤྱིར་དྲི་བ་ལྷག་
བསམ་རབ་དཀར་དུ་སོ་སྐྱེས་ཆོས་སྐུ་མངོན་སུམ་དུ་མཐོང་བར་བརྡ་སྤྲོད་པར་འདོད་པ་སོགས་
མང་དུ་ཡོད་པར་གསུངས་ལ། དོལ་བོ་བ་དང་། ནོར་བཟང་བ་སོགས་ཀྱིས་ཆོས་ཉིད་མངོན་
སུམ་དུ་སྣང་བ་གཞི་དུས་ནས་ཡོད་པར་འདོད་ལ་སྔ་མས་མངོན་སུམ་དུ་རྟོགས་པའང་དེ་ལྟར་
འདོད། འོན་ཀྱང་ཕྱོགས་སྔ་འདིས་བླ་མེད་ཀྱི་རྫོགས་རིམ་ནས་འདོད་པ་སྟེ་དེའི་སྒེར་ཆོས་
སུ་འདོད་པ་ལས་སྔགས་ལུགས་ཙམ་མ་ཡིན་ནོ། །དེ་ཡང་སྐབས་འདིའི་ཕྱོགས་སྔ་དང་རྗེ་
ཉིད་ཀྱང་ཅི་ཡང་ཡིད་ལ་མི་བྱེད་པའི་ཧ་ཤིང་གི་ལྟ་བར་འདུག་ཟེར་བ་མི་རིགས་ཏེ། ལྟ་
བ་དེ་པདྨོའི་ངང་ཚུལ་གྱིས་ཇི་ལྟར་བཀག་པའི་གཞུང་དང་ལོ་རྒྱུས་རྣམས་ཆེས་གསལ་ཞིང་
འཁྲུལ་བར་གྲགས་ཆེ་བས་རྗེ་ཉིད་ནས་དེ་དུས་ཡིན་ཀྱང་དེ་ལྟར་བཞེད་དོན་མེད་པའི་ཕྱིར་
ཏེ། གསེར་ཕྲེང་སོགས་ཀྱི་ཚིག་འགའ་རེས་ཁྱེད་འཁྲུལ་བ་སྐྱེས་ཀྱང་ཞིབ་དཔྱད་མ་བྱས་
པའི་སྐྱོན་ཡིན་པའི་ཕྱིར། མཁས་གྲུབ་ཐམས་ཅད་མཁྱེན་པས་ཀྱང་། ལྟ་བ་ལ་སྦྱོར་སྐབས་
ཅང་མེད་ཀྱི་སྟོང་པ་ལྟ་བུ་འཆར་བར་གསུངས་ཤིང་། དགག་བྱ་གསལ་བཏབ་སྟེ་དེ་ལྟར་
མེད་དོ་སྙམ་དུ་འཇོག་པའང་མིན་གསུང་བས་ཚད་དེ་ཤིན་ཏུ་དཀའ་ལ། རྗེ་ཉིད་ནས་ཕྱག་
ལེན་ལྔ་ལྡན་ཞིག་གསན་པར་གསུངས་ལ། བོད་སྔ་མའི་ལྟ་བ་བཟང་ཤོས་ཤིག་ཐུགས་ལ་
འཁྲུངས་ཀྱང་དེས་མ་ཚིམ་ཚུལ་གསུང་བའི་ཕྱིར་དང་། ཁྱད་པར་དུ་མཉམ་བཞག་གི་ཡུལ་
མེད་པ་དང་སྣང་མེད་འདོད་ཟེར་བ་གསེར་ཕྲེང་གི་སྐབས་འདི་དང་ཡང་འགལ་བའི་ཕྱིར།
ཚུར་རོལ་མཐོང་བས་ཡང་དག་གི་དངོས་པོ་མངོན་སུམ་དུ་གྲུབ་པ་མེད་པ་དང་། འཇིག་

དྲིས་ལན་མུ་ཏིག་ཕྲེང་མཛེས། 
201
རྟེན་པའི་སྒོམ་པ་ལ་སོགས་ཡུལ་མིན་ཞེས་དམིགས་ཀྱིས་བསལ་བའི་ཕྱིར། དེ་ལྟར་དུ་ཁས་
བླང་ངོ་ཞེས་གསུངས་པའི་ཕྱིར། འོག་ཏུ་སའི་ཚོགས་གྱི་སྐབས་སུའང་ལུགས་སྔ་མ་ལ་རྒྱུ་
མཚན་སྨོས་ཏེ་ཕྱི་མ་དེ་དུས་ཁས་བླང་བར་གསུངས་པའི་ཕྱིར་ཏེ། གཞན་དུ་ན་རེ་ཞིག་གི་
དུས་དེ་མེད་པར་འགྱུར་བའི་ཕྱིར། ལྟར་སྣང་གི་རྩོད་པ་དང་པོའི་ལན་ཕྱི་མ་བདེབས་ཚུལ་
དང་། སངས་རྒྱས་ཀྱི་དོན་དམ་གཟིགས་པའི་ངོར་དེ་ཡོད་པར་གསུང་ཞིང་། སྐབས་ལྔ་
པར། ཀུན་རྫོབ་པའི་རྟེན་འབྲེལ་སྣང་དུས་རང་བཞིན་མེད་པ་སྒྱུ་མ་ལྟ་བུ་དེའི་ངོར་མེད་
དོ་ཞེས་སྐུར་བ་མི་གདབ་ཅེས་གསུངས་པའི་ཕྱིར། ཕྱོགས་སྔ་ཕྱི་གཉིས་ཀས་ཆོས་ཉིད་མངོན་
སུམ་དུ་རྟོགས་ཚུལ་འདྲ་བར་འདོད་ཟེར་ཡང་སྐབས་དེ་ཙམ་གྱིས་བསྒྲུབ་ཏུ་མེད་པའི་ཕྱིར།
ལན་གྱིས་ཕོངས་པ་དང་། དཔེར་ཡང་བལྟ་རྒྱུ་མ་སོང་བར་གསལ། འོ་ན་ཁྱེད་ཅག་གིས་
གཞུང་འདི་ཇི་ལྟར་འཆད་སྨྲོས་ཤིག་ཅེ་ན། བརྗོད་པར་བྱ་སྟེ། སྔར་བུ་ཡོད་པར་དམ་
བཅས་པ་བཞིན། སྔགས་ལྟར་ན་དེ་འདྲ་ཡོད་པར་ཁས་བླངས་ཏེ། འོ་ན་མདོ་ལུགས་ལ་
མེད་པར་བཤད་པ་འགལ་ཞེ་ན། དེ་ལམ་རིང་བས་དེར་མེད་དོ་ཞེས་གཡོ་སྒྱུས་བསླུ་བར་
བྱེད་པ་སླར་མོ་གཤམ་དུ་དམ་བཅས་པའི་དཔེ་དེ་བཞིན་ཞེས་པ་སྟེ། སྤྱིར་ཡོད་མེད་མཉམ་
པར་ངེས་པ་མ་ཡིན་ཀྱང་དེ་ཁོ་ན་ཉིད་མངོན་སུམ་དུ་རྟོགས་མ་རྟོགས་ཀྱིས་སྐྱེས་འཕགས་
སུ་འཇོག་པ་ནི་གཉིས་ཀ་མཐུན་པ་སྐབས་གཉིས་པའི་ལུང་རིགས་དུ་མས་གྲུབ་པས་དེ་ལྟར་
འགལ་ཞེས་པ་སྟེ་རང་ཚིག་སྔ་ཕྱི་འགལ་ཚུལ་སྡེ་བདུན་ཆེན་མོར་གསལ། ལྷག་དོན་དུའང་
ཟབ་དོན་མངོན་དུ་གྱུར་པའི་ཡོན་ཏན་ཁྱད་པར་ཅན་གྱིས་སྔགས་ལམ་ཉེ་ཚུལ་ཐལ་ཆེ་ཞིང་།
ཡོན་ཏན་ཕལ་པ་མངོན་ཤེས་རྫུ་འཕྲུལ་ལྟ་བུས་སྔགས་མདོ་ལས་དམན་པའམ་རིང་བར་ཁས་
བླངས་པས་འགལ་བ་ལྟག་སྤྲོད་དེ་ལ་སུ་ཞིག་ཡིད་རྟོན་ཏེ། སྔགས་སུ་མངོན་ཤེས་སྒྲུབ་ཚུལ་

དྲིས་ལན་མུ་ཏིག་ཕྲེང་མཛེས། 202
ཐུན་མོང་མ་ཡིན་པ་ཡོད་ལ། རྒྱུད་བླར། དེ་ལྟར་དེ་ཉིད་མཐོང་བ་ཡིས། །མཐོང་སྤང་
རྣམས་ནི་ལྡོག་པར་འགྱུར། །ཞེས་པ་ལྟར་འདོད་པ་ཁྱད་མེད་ཅིང་། བདག་མེད་མངོན་
སུམ་དུ་གསལ་བར་མཐོང་བའི་ལམ་སོ་སྐྱེར་བཞག་པས་སྦྱོར་ལམ་སོགས་མེད་པར་སླར་
ཡང་མྱུར་ཁྱད་དུ་མ་ཁས་ལོངས་ཤིག །ཡང་ཕྱི་ནང་གི་རྐྱེན་ཐབས་མཆོག་དང་ལྡན་པའི་
ལམ་མཐར་ཐུག་རྫོགསཾ་རིམ་གྱིས་བསྒྲུབ་པ་སྔར་བཤད་པའི་དོན་གྱི་འོད་གསལ་གྱི་རྟོགས་
པ་ཕྱིར་ལྡོག་པ་སྟེ་ཉམས་པ་ཡོད་ལ། ཅིག་ཤོས་ཐབས་མཆོག་དང་མི་ལྡན་ནའང་འཕགས་
པའི་རྟོགས་པ་ཡིན་པས་མི་ལྡོག་པ་སྟེ་མི་ཉམ་ས་པར་འདོད་པའི་དོན་ཏེ། སུ་ཞིག་གིས་རྙེད་
གསུངས་ཚུལ་གྱིས་དེ་ལྟར་ཉམས་པ་ཞིག་ཁས་བླངས་པར་གསལ་བའི་ཕྱིར། གཞན་དག་
སྤང་རྟོགས་ཀྱི་རྟོགས་པར་མ་བྱས་པར་ཚད་མས་རྟོགས་པར་བྱས་པ་བསྒྲུབ་པའི་རྟོགས་པར་
གསུངས་པ་དང་འགལ་ཞིང་། ལྡོག་ལ་ཞེས་པ་ཇི་བཞིན་མ་གོ་བས་ཡང་འཇུག་མེད་པའི་
རྟོག་པ་འཕར་མ་བསྣན་པ་སོགས་ནི་དྲི་ཚིག་དབྱུག་པས་བསྣུན་པ་མ་བཟོད་པའི་ཆོ་ངེའོ།།
འདིར་ཡང་སྨྲས་པ། རྨོངས་བློས་མ་ལྕིགས་དཀའ་གནད་ལྕགས་ཀྱི་ཁམས། །ཐོགས་མེད་
རིགས་པའི་རྡོ་རྗེ་ཐོ་བ་ཡིས། །སྐྱེས་སྦྱངས་རྣམ་དཔྱོད་འབར་བའི་མེ་ཐབ་ཏུ། །བརྡུང་
བས་ལས་སུ་བརྡུང་བ་གཤིས་སུ་སྨིན། །ཞེས་པ་རེ་ཞིག་ཉེ་བར་བསྡུས།།
རྗེ་ཙོང་ཁ་པའི་གསུང་ལས།
།གང་ལ་སྤྱད་པས་ཕུགས་སུ་སྡུག་བསྔལ་ན།
།འཕྲལ་དུ་བདེ་བར་སྣང་ཡང་བསྟེན་མི་བྱ།
།དུག་དང་འདྲེས་པའི་ཁ་ཟས་གཡོས་ལེགས་རྣམས།
།ཀུན་གྱིས་སྤོང་བར་བྱེད་པ་མ་མཐོང་ངམ། །ཞེས་སོ།

དྲིས་ལན་རྨ་བྱ་མྱོས་པའི་ཟློས་གར། 
203
༄༅། །དྲིས་པའི་ལན་ལེགས་པར་བཤད་པ་རིགས་པའི་རྨ་བྱ་མྱོས་པའི་
ཟློས་གར་ཞེས་བྱ་བ་བཞུགས་སོ།།
༄༅། །ན་མོ་གུ་རུ་མཉྫ་གྷོ་ཥ་བི་ཏ་རྨཏྲ་ཡེ། ཟླ་འོད་འབུམ་ཕྲག་འཁྱུད་པའི་ཀེ་ལ་ཤ།
མཐོན་མཐིང་ཟུར་ཕུད་དབང་གཞུའི་གོས་བཟང་འཛིན། །གཞལ་མེད་སྣ་ཚོགས་རིན་ཆེན་
རྒྱན་གྱི་ཕྲེང་། །མཛེས་པའི་འཇམ་དབྱངས་ཡབ་ཡུམ་བརྩེ་བས་དགོངས། །བློ་གཏེར་
ངག་གི་དབང་པོ་ཡབ་གཅིག་ཀྱི། །རྨོངས་པའི་འཆིང་གྲོལ་ཆོས་ཀུན་སྣང་བའི་མཛོད། །རབ་
མཛེས་གླེག་རལ་དེ་ཡི་ཁྱོད་ལ་ཅི། །རྨོངས་པའི་སྲས་ཕྲན་བདག་ལ་བཀའ་དྲིན་མཛོད། །རིང་
ནས་བརྩེ་བའི་ཡུམ་ཆེན་དབྱངས་ལྷ་མོ།: ཕྱག་ཟུང་ངལ་བའི་བརྩོན་པ་ཅི་ཡི་ཕྱིར། །ཡིད་
འོང་སྙན་ཚིག་སྒྲ་བརྒྱ་རྒོད་པའི་རྒྱུད། །རབ་གུས་སྙིམ་པའི་འབྲས་བུ་དུད་པར་མཛོད། །མཐའ་
དག་ཤེས་བྱའི་ནེའུ་གསིང་དགའ་བའི་ཚལ། །ཡོངས་སུ་འགེངས་པའི་མདོངས་ལྡན་གུར་
ཁྱིམ་དུ། །རྩོད་ངག་འགྱུར་ཁུག་དབྱངས་ཀྱིས་རོལ་བ་མོ། །བྱིན་རླབས་སྦྲང་རྩིས་མྱོས་
པའི་གར་བགྱིད་དོ།།
དེ་ལ་འདིར་རྣམ་དཔྱོད་དང་ལྡན་པའི་ཡིད་ཀྱི་པདྨོ་བཞད་པའི་དྲི་བསུང་དོགས་གཅོད་
དང་། དོགས་སློང་གི་རིམ་པ་གཉིས་བསྐུལ་བའི་དོན་བཤད་པར་བྱ་སྟེ། དང་པོ་ལ། མངོན་
པ་དང་། ཕར་ཕྱིན་ལས་བརྩམ་པའི་དོན་ནོ། །དང་པོ་ལ་མངོན་པ་གོང་དང་། འོག་མི་
ལས་འཕྲོས་པའོ། །དང་པོ་ལ་གསུམ་ལས། དང་པོ་ནི། སྤོང་ལམ་ལ་སྦྱོར་བའི་ལམ་
ཡང་གསུང་བ་ཅི་ཡིན་ཟེར། ལྟའདི་ལྟརཾ། བར་ཆད་མེད་ལམ་དངོས་སུ་འདྲེན་པའི་
སྦྱོར་བ་ཁྱད་པར་བ་དེ། སྒྲིབ་པ་དེ་དང་དུས་མཉམ་པའི་སྒོ་ནས་སྒྲིབ་པ་དེ་རྒྱུད་ལ་གནས་
སུ་མི་འཇུག་པའི་ཚུལ་གྱིས་སྤོང་བར་བྱེད་པས་དེ་ལྟར་གསུང་སྟེ། དཔེར་ན་རྐུན་པོ་དང་

དྲིས་ལན་རྨ་བྱ་མྱོས་པའི་ཟློས་གར། 204
ལག་འཛིང་བས་སྒོའི་ཕྱིར་འབྱིན་པ་དང་འདྲ་བས་སོ། །དེས་ན་འདི་དང་བར་ཆད་མེད་
ལམ་གཉིས་གཉེན་པོའི་བྱ་བ་ཁྱད་པར་བ་དང་བཅས་ལ། རྣམ་གྲོལ་གྱི་ཚེ་གཉེན་པོའི་བྱ་
བ་ཆད་གསུངས་པ་དང་། སློབ་པའི་རྣམ་གྲོལ་ལམ་འཇོག་སྒོམ་དང་། བར་ཆད་མེད་
ལམ་དཔྱད་སྒོམ་གསུང་པའམ་རྒྱུ་མཚན་དེ་དག་དང་གུང་འགྲིགས་ཤིང་། བྱང་སེམས་
ཀྱི་སྒོམ་ལས་རྡོ་རྗེ་ལྟ་བུའི་ཏིང་ངེ་འཛིན་ལ་གཉིས་གསུངས་པའང་དེས་ཤེས་སོ། ། མངོན་
པ་འོག་མར་བར་ཆད་མེད་ལམ་གྱི་དུས་སྤང་བྱ་དེ་ཡོད་པས་སྦྱོར་བ་སྤོང་གཉེན་དུ་མ་བཤད།
འོན་ཀྱང་གསེར་ཕྲེང་དུ། ཀུན་བཏུས་ཀྱི་དོན་ཡང་དེ་འདྲར་གསུངས་པ་དང༌། རྣམ་འགྲེལ་
ཊིཀ་ཆེན་སོགས་ལ་དཔྱད་དགོས་མང་ངོ༌། །མདོར་ན་སྦྱོར་བ་སྤོང་གཉེན་དངོས་ཡིན་ན།
འགགས་འགྱུར་དང་སྐྱེ་འགྱུར་གྱིས་སྤོང་བའི་རིམ་པ་གཉིས་འབྲེལ་བར་འབྱུང་བ་ཅིག་ལུགས་
འདིར་སྨྲ་དགོས་ན། ཁོ་བོས་ནི་ཚད་ལྡན་གྱི་གཞུང་སྤྱིའི་ལམ་སྲོལ་བརྒལ་བའི་སྙིང་ཁམས་
བསྐྱེད་མི་ནུས་སོ། །རིགས་ཀྱི་སྐབས་སོགས་སྤྲོས་པ་མང་མོད་རེ་ཞིག་བཞག་གོ ལྷགཉིས་
པ་ནི། བསམ་གཏན་དང་པོ་གཉིས་ན་ཡིད་ཤེས་ཀྱི་བདེ་དབང་ཡོད་པར་གསུངས་པ་དེ་ལྟར་
འདོད་དམ་ཞེས་ཟེར། སྐྱོན་མེད་དེ། དེ་བསམ་གཏན་ཡན་ལག་གི་བདེ་བ་ལ་དགོངས་
པར་གསུང་ཚུལ་གྱིས་ཤེས་མོད། འོན་ཀྱང་དབང་ཤེས་གསུམ་གསུང་བ་དང་། གཞན་
ནི་རྣམ་ཤེས་དྲུག་རྟེན་ཅན། ཞེས་པ་ལྟར་དང་། ལུང་མ་བསྟན་བརྒྱད། ཅེས་པ་ལྟ་བུ་
དང་། ངན་སོང་གི་ཕུང་སོགས་མཐོང་སྤང་དུ་གསུངས་པ་སོགས་ཁས་ལེན་ཆུ་མི་ཐུབ་པ་
མང་ནའང་མི་འགལ་བའི་ཚུལ་ཤེས་དགོས་སོ། ༈གསུམ་པ་ནི། མཚུངས་ལྡན་ཚུལ་མཛོད་
དང་འདྲ་འམ་ཟེར། རྣམ་གྲངས་ཀྱིས་དྲུག་ཀྱང་གསུང་མོད། དངོས་ནི་མཐུན་རྟོགས་ཀྱི་
མཚུངས་ལྡན་ཏེ། རྟེན་མ་བགྲང་། ངོ་བོ་དང་། ཁམས་དང་། ས་མཚུངས་བགྲངས་ཏེ་

དྲིས་ལན་རྨ་བྱ་མྱོས་པའི་ཟློས་གར། 
205
དོན་ལ་མི་འགལ་ལོ། །ཧ་ཧ། ཡིད་གཉིས་འཆིང་ཐག་གྲོལ་བ་བཞིན། །སླར་ཡང་དམ་
དུ་བཅིང་བ་བཞིན། །སྨུག་ཚལ་བྲེག་དང་སྐྱེ་བ་བཞིན། །རང་བཞིན་མི་བརྟན་གཡོ་བ་
བཞིན། །ཞེས་ཀྱང་སྨྲས་སོ།།
གཉིས་པ་མཛོད་ལ་བཞི། དང་པོ་ནི། སྤེལ་སྒོམ་གྲུབ་ཚད་དང་། དེའི་རྣམ་གྲོལ་
ལམ་དགུ་གསུང་པ་ལྟ་བུ་ཅི་ཡིན་ཟེར། ༈འདི་ལྟར། རྩ་བར། བསྲེས་པས་གྲུབ་ཅེས་
འདས་ཚིག་གིས་གསུངས་པས། སྐད་ཅིག་གསུམ་པ་དང་། དྲུག་པ་སོགས་ཀྱི་སྔོན་དུ་གྲུབ་
པ་མ་ཡིན་ཞིང་། དྲུག་སྤེལ་སོགས་ལ་བར་ཆད་མེད་ལམ་ལྔ་སོགས་སྔོན་དུ་འགྲོ་དགོས་
སོ། །རྣམ་གྲོལ་ལམ་དགུ་ཟེར་བ། མཆིམས་མཛོད་དང༌། མཐའ་དཔྱོད་ཀྱི་ཡི་གེ་ལ་
སྐྱོན་ཆགས་པས་འཁྲུལ་བ་སྟེ། དེ་དག་ལ་རྣམ་གྲོལ་ལམ་དགུ་རེ་དགོས་པའི་ལུང་རིགས་
མེད་པར་གནོད་ཡོད་པའི་ཕྱིར། དེ་དག་གི་རྣམ་གྲོལ་ལམ་བརྒྱད་ལ་ཤེས་པ་བརྒྱད་ཐོབ་
པར་བཤད་ན། དགུ་པ་ལ་དེ་དག་མི་འདྲ་བ་ཞིག་བཤད་དགོས་པ་ལ་རྩ་འགྲེལ་གང་དུའང་
མ་བཤད་པའི་ཕྱིར་དང་། རང་འགྲེལ། འགྲེལ་བཤད་གཉིས་དང་བཅས་མཐུན་པར།
མངོན་ཤེས་དང་། སྤྲེལ་སྒོམ་གྱི་རྣམ་གྲོལ་ལམ་དང་། མི་གཡོ་བར་འཕོ་བྱེད་ཀྱི་རྣམ་གྲོལ་
ལམ་བརྒྱུད་ལ་ཞེས་སོ་སོར་ཕྱེ་ནས་གསུངས་ལ། འགྲེལ་བཤད་གཉིས་སུ་གོང་དུ་བཤད་
པ་འདི་དང་འདིའི་ལྷག་མ་ཞེས་གསལ་བར་གསུངས་ལ། མངོན་ཤེས་སོགས་ཀྱི་རྣམ་གྲོལ་
ལམ་བརྒྱད་ལྷག་མར་འགྲོ་ཚུལ་གཏན་མ་གསུང་བའི་ཕྱིར། མངོན་ཤེས་སོགས་གྲུབ་མ་
ཐག་རྣམ་གྲོལ་ལམ་དང་། དེ་ཡན་ཁྱད་པར་ལམ་དུ་འཇོག་པ་ཀུན་ལ་འདྲ་བའི་ཕྱིར། སྡོམ་
དུ། མངོན་ཤེས་དང་། སྤེལ་སྒོམ་ལ་རྣམ་གྲོལ་ལམ་སྦྱར་ཡང་བརྒྱད་མ་སྦྱར་ལ། མི་
གཡོ་འཕོ་བྱེད་ལ་བརྒྱད་སྦྱར་བ་དང་སྒྲས་ཀྱང་ཅུང་ཟད་ཤེས་ཏེ། སྔ་མ་རྣམས་ཀྱི་རྣམ་གྲོལ་

དྲིས་ལན་རྨ་བྱ་མྱོས་པའི་ཟློས་གར། 206
ལམ་ཙམ་དང་། ཕྱི་མའི་རྣམ་གྲོལ་ལམ་དུ་མ་ཞིག་ལ་བརྒྱད་ཐོབ་ཅིང་། མངོན་ཤེས་དང་
སྤྲེལ་སྒོམ་མི་སློབ་པས་འཐོབ་ཚུལ་བཀར་བའི་ཕྱིར། དེ་དག་ལ་སློབ་པས་མཐའ་གཉིས་
མ་གཏོགས་ཞེས་གསུངས་པའི་ཕྱིར། དེ་གཉིས་ཀྱི་རྣམ་གྲོལ་ལམ་དགུ་པ་གང་ན་ཡོད་ཅེས་
དོགས་རིགས་ཤིང་། སློབ་པར་བཞག་ན་ཤེས་པ་བརྒྱད་ལ་ཕྲ་དགོས་ན་གང་ཡང་ཕྱི་མི་རིགས་
པའི་ཕྱིར། སློབ་པའི་དབང་དུ་བྱས་གསུང་བ་རང་འགྲེལ་དུའང་བྱུང་མོད་དེ། བཤད་པའི་
ལྷག་མ་ཀུན་ལ་སྦྱར་མི་དགོས་ཏེ། ས
ས་བདུན་ལས་རྒྱལ་དང་། ཕྱིར་མི་འོང་བའི་སྦྱོར་བ་
དང་ཁྱད་པར་གྱི་ལམ་རྣམས་ལ་སྦྱར་དོན་མེད་པའི་ཕྱིར། དེས་ན་འགྲེལ་བཤད་ལྟར་མངོན་
ཤེས་དང་སྤེལ་སྒོམ་ལ་སྦྱར་ཞིང་། མངོན་ཤེས་དྲུག་པ་ཡང་མི་འོང་བ་སོགས་ཞིབ་ཆ་མང་
བའི་ཕྱིར། ལྷགཉིས་པ་ནི། སློབ་པ་མི་གཡོ་བར་འཕོ་བར་རྣམ་གྲོལ་ལམ་དགུ་གསུང་
བ་དང་། མཐོང་བའི་ཐོབ་ལ་རེ་རེའོ། ། ཞེས་པ་ཇི་ལྟར་མི་འགལ་ཟེར། བཤད་པར་བྱ་
སྟེ། སློབ་པའི་ཤེས་པ་ལ་འཁྲུལ་མི་རུང་བ་སྔར་ཡང་མང་དུ་བཤད་མོད་དེ། རྩ་བར་མི་
གཡོ་འཐོབ་དང་ཞེས་པས་མི་སློབ་པ་དབང་པོ་འཕོ་བའི་བར་ཆད་མེད་ལམ་དགུ་ལྷན་དུ་བཤད།
དེའི་རྣམ་གྲོལ་ལམ་དགུ་ལ་ཐོབ་ཚུལ་མི་འདྲ་བས་སོ་སོར་ཕྱེ་སྟེ་གསུངས་པའི་ཕྱིར། མི་
སློབ་པ་དབང་པོ་འཕོ་བའི་ལམ་བཅོ་བརྒྱད་འབྲེལ་ཆགས་སུ་གསུངས་པ་ཁ་བྲལ། སློབ་པའི་
E
ལམ་བརྒྱུད་དང་ཡ་བསྡེབ། དེ་གང་གི་ལྷག་མར་འཇོག་བཤད་དུ་མེད། དེའི་རྣམ་གྲོལ་
ལམ་བརྒྱད་ལ་ཀུན་རྫོབ་ཤེས་པ་ཐོབ་ན་བར་ཆད་མེད་ལམ་དགུ་ལའང་དེ་ཐོབ་དགོས་པས་
སློབ་པ་སྤྱོད་པའི་སོགས་སྐབས་དུ་མར་འགལ་ཞིང་། རྩ་འགྲེལ་བཞི་གང་དུ་ཡང་དེ་འདྲ་
མེད་པའི་ཕྱིར། མཆིམས་མཛོད་དུ། མི་སློབ་པའི་ཁྱད་པར་འཆད་སྐབས་མི་གཡོ་བར་
འཕོ་བྱེད་ཀྱི་བར་ཆད་མེད་ལམ་དང་རྣམ་གྲོལ་ལམ་བཤད་པ་ནོར་ཏེ། འགྲེལ་བཤད་གཉིས་

དྲིས་ལན་རྨ་བྱ་མྱོས་པའི་ཟློས་གར། 
207
སུ་དེ་བཤད་ཟིན་པའི་དབང་དུ་བྱས་ཏེ། མངོན་ཤེས་དང་། སྤེལ་སྒོམ་ཟིལ་གནོན་སོགས་
ལས་མ་བཤད་པའི་ཕྱིར། འདིར་ཀུན་རྫོབ་ཤེས་པ་བསྣན་ཞིང་། སྔར་མི་གཡོ་འཐོབ་དང་
ཞེས་པའི་ཟད་ཤེས་བསྣན་ནས་བདུན་ཙམ་གསུང་བ་དངོས་སུ་འགལ་བས་ཡི་གེ་ནོར་བ་ལས།
མཁས་པ་ཉིད་དེ་འདྲ་ག་ལ་འཁྲུལ། ཁ་ཅིག་ དགྲ་བཅོམ་ཉམས་པ་སྒོམ་ལམ་སྐབས་དབང་
པོ་འཕོ་བ་མི་ཁེགས་ཤིང་ཤིན་ཏུ་བསྟེན་ཕྱིར་རོ་ཞེས་པའི་རྒྱུ་མཚན་ཡང་ཚང་བས་ལམ་བཅོ་
བརྒྱད་དགོས་པས། དེ་ལྟ་ན་སྔར་འགལ་ཞེ་ན། གལ་ཏེ་སྲིད་ན་ལོམ་བཅོ་བརྒྱད། སློབ་
པ་སྦྱོང་བའི་ཞེས་སོགས་ལྟར་འདོད་ཅིང་། དད་མོས་དང༌། མཐོང་ཐོབ་པ་གང་དུའང་
མི་རིགས་ལ། འོན་ཀྱང་། འདི་ལྟར་ལམ་གསུམ་ལ་གཉིས་གཉིས་ཞེས་གསུངས་པས་
སྒོམ་ལམ་སྐབས་འཕོ་བ་མེད་དེ། ནོར་བ་རིན་པོ་ཆེ་སྟོར་བ་དེ་འབའ་ཞིག་སེམས་པ་ལྟར་
གསུངས་པས་དགྲ་བཅོམ་ཐོབ་པ་ལས། དབང་པོ་འཕོ་བ་ལ་སྐབས་དེར་ཆེད་དུ་མི་རྩོལ་
བར་གསལ་ལོ། །རང་བཞིན་བརྗོད་པ། ཆེར་སྙིགས་རྒུད་པའི་མུན་སྟུག་འཐིབ་ཉེས་པས།།
འདི་ལྟའི་གཟུགས་ལ་བློ་གྲོས་མིག་ལྡན་གྱིས། །ཡང་ཡང་བསྒྲིམས་ཀྱང་ཟླ་འོད་དོན་རྩ་བཞིན།
བསམ་ན་འཆད་ཉན་ངང་ཚུལ་ཤིན་ཏུ་བསྐལ། །འོན་ཀྱང་མི་མཉམ་ཐུགས་བསྐྱེད་རྟ་ལྗང་
གིས། །དྲངས་པའི་བློ་ཆེན་ཉིན་མོར་བྱེད་པའི་དཔལ། །བྱུང་ན་དཀའ་གནད་པདྨོའི་སྦུབས་
ཀྱི་རྒྱ། །གྲོལ་བའི་རྩེ་དགའ་མྱོང་བར་ཅི་ཆ་ཡོད། ། ཁོ་བོ་མང་དུ་ཐོས་པའི་ཡོན་ཏན་ལ།
རིང་ནས་སྤྲོ་བའི་བརྩོན་པ་ལྷུར་ལེན་ཡང་། །སྒྲུབ་པ་དང་བྲལ་ཤིང་སྐམ་ཨེ་རན་ཏྲ། །རང་
གཞན་དོན་གྱིས་དབུལ་བས་ཡིད་ཡང་མུག །ཅེས་པ་འདི་ནི་ཡིད་འབྱུང་བའི་གཏམ་མོ།།
ཞགསུམ་པ་ནི། མཛོད་གནས་གཉིས་པའི་མཐའ་དཔྱོད་དུ། སྔར་ལྟར་བྱེ་བྲག་བཤད་
མཚོ་བཞིན་མི་འདྲ་བའི་ཞིབ་ཆ་གསུང་བ་ཅི་ཡིན་ཟེར། གླེང་བའི་གཞི་རྒྱ་ཆེ་མོད། མདོ་

དྲིས་ལན་རྨ་བྱ་མྱོས་པའི་ཟློས་གར། 
208
ཙམ་བཤད་ན། མདོ་སྡེ་པས་བཀའ་ཚོགས་གསུམ་གྱིས་རང་བཞིན་དང་ཚོགས་གསུམ་སྒྲ་
ཡང་འདོད་པ་ལྟར་གསུངས་པས། དེ་ལྟ་ན་ལུང་ལས་ཚོགས་གསུམ་ལྡན་མིན་དུ་བཤད་
པ་འགལ་ཞེ་ན། སྐྱོན་མེད་དེ། མིང་ཉིད་ཚོགས་སོ་ཞེས་བརྗོད་ཚེ་ཚོགས་ཀྱང་མིང་ལས་
ལོགས་སུ་མེད་པའི་སྒྲ་དང་། མིང་རྣམས་ཀྱི་ཚོགས་ཞེས་བརྗོད་ཚེ་ཚོགས་སྤྱི་ལྡན་མིན་ཡིན་
ཏེ། སྔར་བྱེ་བྲག་བཤད་པར། ཕུང་བོའི་དོན་བཤད་ཚུལ་གཉིས་བྱུང་བ་དང་འདྲ་བས་
འགལ་བ་མེད་དོ། །འོ་ན་བྱེ་སྨྲ་དང་ཁྱད་མེད་དུ་འགྱུར་ཞེ་ན། བྱེ་སྨྲ་འདུས་པ་དང་། སྲུང་
བ་དང་། ཚོགས་པའི་སྤྱི་རྫས་གྲུབ་ཏུ་འདོད་ལ། དེ་ཡང་སྒྲ་སྤྱིའི་ངོ་བོར་ཁས་བླངས་པས་
ཆེས་མི་འདྲའོ། །དེས་ན་མཐའ་དཔྱོད་དུ། ཕུང་པོའི་དོན་མིན་ཚུལ་དང་། ཕུང་བོའི་ཆར་
མ་བཤད་གསུང་བའང་གོང་གི་བཤད་ཚུལ་ཕྱི་མའི་དབང་དུ་བྱས་པའི་ཕྱིར། གསེར་ཕྲེང་
གིཞིབ་ཆ་གསུང་བ་ཡང་དེས་གྲོལ་ལོ། །འོན་ཀྱང་། རྒྱུན་ནི་རྫས་སུ་མ་གྲུབ་ཕྱིར། ཞེས་
དང༌། ཚད་མ་མདོར། ལྔ་བོ་བསགས་ལ་དམིགས་པའི་ཕྱིར། ཞེས་དང༌། གནས་བཞི་
བར། རྡུལ་ལ་མེད། ཅེས་དང་། བསྡུས་གྲྭར། རགས་པ་དང་། རྒྱུན་རྫས་སུ་མེད་པར་
གསུང་བ་དང་། རྣམ་འགྲེལ་ལེའུ་གསུམ་པ་སོགས་ལས་ཞིབ་ཏུ་ཤེས་དགོས་སོ། ༈ །བཞི་
བ་ནི། མི་གཡོ་བར་འཕོ་ཚེ་ཟད་ཤེས་ད་ལྟ་བ་ཐོབ་པར་གསུངས་པས། དེ་ཚོལ་འབི་རང་
བཞིན་མིན་པར་གསུང་བ་དང་ཇི་ལྟར་མི་འགལ་ཟེར། འདི་ལ་མགོ་མཚུངས་ཀྱི་ལན་གངབ་
པར་བྱ་སྟེ། འོ་ན་དབང་བོ་འཕོས་པ་ན་མི་སློབ་པའི་ལྟ་བ་མེད་པར་ཐལ། དེས་སྔར་སྟེ།
འོ་ན་དབང་བོ་འཕོས་པ་ན་མི་སློབ་པའི་ལྟ་བ་མེད་པར་ཐལ། དེས་སྒརངལྟར་ཚོལ་བ་མེད་
པའི་ཕྱིར། སྟོན་པ་དང་མི་གཡོ་བའི་རྒྱུད་ལ་མི་སློབ་པའི་ལྟ་བ་དང་། མིག་ཀྱང་མེད་པར་
འགྱུར་རོ། །ཟད་ཤེས་མ་ཞད། མི་གཡོ་བའི་མངོན་ཤེས་དང་། སྤེལ་སྒོམ་བར་ཆད་

དྲིས་ལན་རྨ་བྱ་མྱོས་པའི་ཟློས་གར། 
209
མེད་ལམ་ཤེས་པ་དགུ་ཐོབ་པར་གསུང་བའང་མི་འཐད་པར་འགྱུར་རོ། །གཞན་ཡང་སྟོན་
པའི་རྒྱུད་ལ་སྦྱོར་བྱུང་མེད་པ་དང༌། ལྷག་མེད་སྦྱོར་ཕྱིར་གསུང་བ་ལྟ་བུ་མང་མོད། སླར་
ཡང་རིགས་པ་སྒྲེས་ན། འདོད་ཉོན་སྤངས་པའི་གང་ཟག་རྒྱུད་ཀྱི་སྡུག་བསྔལ་ཆོས་བཟོད་
ཆོས་ཅན། བཟོད་ཤེས་གཉིས་ཀྱི་ནང་གི་ཤེས་པ་ཡིན་པར་ཐལ། དེར་མི་འཇོག་པའི་རྒྱུ་
མཚན་ལོག་པས་རྒྱུན་མཚན་ཅན་ཡང་ལྡོག་པའི་ཕྱིར། ཡུལ་མ་འོངས་པ་འཐོབ་འདོད་ཀྱི་
ཆགས་པ་དང་མཚུངས་ལྡན་ཤེས་རབ་ཆོས་ཅན། ལྟ་བ་ཡིན་པར་ཐལ། ཚོལ་བའི་རང་
བཞིན་ཅན་ཡིན་པའི་ཕྱིར། ཐེ་ཚོམ་ཆོས་ཅན། བཟོད་ཤེས་གཉིས་ཀྱི་ཤེས་པ་མ་ཡིན་པར་
ཐལ། ཐེ་ཚོམ་སྤངས་པ་མ་ཡིན་པའི་ཕྱིར། ཆོས་བཟོད་ཀྱི་ཤེས་རབ་ཆོས་ཅན། ལྟ་བ་
མི་ཡིན་པར་ཐལ། ངེས་རྟོག་མེད་པའི་ཕྱིར། ཁོར་གསུམ། ཧེ་ཧེ། ཁོར་གསུམ་མཐོ་
སར་འཁོར་བ་ཡོད་རེ་སྐན། །དམའ་སར་མི་རིགས་རེ་བའི་གདོང་ཡང་གནོང་། ། རེ་
ཞིག་ཁོར་གསུམ་ཕྲེང་བ་སྙིམ་པར་བཅང་། །དངོས་ལན་རྣལ་མའི་ཚིག་གིས་ཤངས་ལེན་
བྱ། །གཞུང་གི་གོ་བ་འཚོལ་ཚེ། རྣམ་རྟོག་དང་། ཚིག་འཁྲི་སབ་སུབ་ཀྱི་འུར་མི་བྱེད་
པར། ཁོང་སོ་སློད་ཅིང་རྒྱུད་གྲིམ་མ་ཞིང་གི་མཐུ་ལ་བརྟེན་པའང་གནད་དུ་ཆེའོ། །དེས་
ན་ནོར་འཚོལ་བ་ལྟར་མི་བསམ་སྟེ། ཀུན་བྱང་གི་རྒྱུ་འབྲས་མེད་པར་ལྟ་བའི་ལོག་ལྟས་
ཅི་ཞིག་ཚོལ། མདོར་ན་རྟོག་དཔྱོད་ལྟར་ཡུལ་ལ་འཇུག་ཚུལ་གྱི་ཁྱད་པར་ཏེ། ལྟ་བ་དང་
ལྟ་མིན་ར་དང་ལུག་འགྲོ་ཚུལ་ལྟར་བྱ་བ་ཐ་དད་པ་སྟེ། ལྷ་རྣམས་གསལ་ཕྱིར་ཞེས་པ་སོགས་
སྐབས་དུ་མས་ཤེས་སོ། །སྨྲས་པ། རྒྱལ་དང་དེ་སྲས་ཐུགས་བཅུད་གསང་བའི་མཛོད།
ཆགས་སྡང་རྨོངས་པའི་མིག་གིས་འཚོ་མ་ཡིན། །བྱིན་རླབས་སྒྲོན་མེའི་སྣང་བ་བསྟེན་གྱུར་
ན། །སྐལ་བ་ཇི་བཞིན་བློ་གྲོས་མིག་ཀྱང་གསལ། །ཞེས་ཀྱང་གདམས་སོ།།

དྲིས་ལན་རྨ་བྱ་མྱོས་པའི་ཟློས་གར། 210
གཉིས་པ་ལ། གསེར་ཕྲེང་དང་། མཐའ་དཔྱོད་ལས་བརྩམས་པ་གཉིས། དང་པོ་ལ་གསུམ་
ལས། དང་པོ་ནི། སྐབས་བཞི་པའི་རྣམ་ཐར་སྐབས་སུ། སྒོ་ཞེས་པ་ལྷག་མའོ། །ཞེས་པ་
ཅི་ཡིན་ཟེར། ལྷདེ་ནི་འདི་ལྟར། འགྲེལ་བར། རྣམ་ཐར་དང་པོ་གཉིས་ལ་སྒོ་མ་སྦྱར་
ཞིང༌། གསུམ་པ་ལ་སྦྱར་བས། འདི ར་དེའི་དོན་འགྲེལ་པ་ན། སྒོ་བཤད་པའི་གཞིར
བཟུང་བ་རྣམ་ཐར་གསུམ་པ་ལས་ལོགས་སུ་མེད་པར་ཤེས་ཆེད་དོ། །འགྲེལ་བར་སྒོ་ཞེས་
པ་རྣམ་ཐར་སྔ་མ་གཉིས་ཀྱི་ལྷག་མ་གསུམ་པའོ། །ཞེས་པའི་དོན་ཏེ། སྒོ་ཞེས་པ་འགྲེལ་
བའི་ཚིག་དང་། ལྷག་མའོ་ཞེས་པ་ཚིག་གི་འབྲུ་སྣོན་ཡིན་པའི་ཕྱིར། དེ་མ་ཐག་འདི་ལ་
བཞི་གསུངས་པའང་། ལྷག་མ་རྣམ་ཐར་གསུམ་པ་སྟེ། འདི་ལ་བཞི་ཞེས་སྦྲེལ་དགོས་པའི་
ཕྱིར། འདི་སྒྲ་དེ་ལས་གཞན་དུ་བསྙེགས་པ་མི་འབྲེལ་བའི་ཕྱིར་རོ། །བུ་ཊིཀ་ཏུ། སྒོ་
བཞིར་བྱས་པའི་ཆོས་བཞི་ཞེས་པ་དང༌། འོག་ཏུ་འདུ་ཤེས་གསུམ་པ་རྣམ་ཐར་གསུམ་པ་
དེ་བསྐྱེད་པའི་ཐབས་ཏེ་སྒོ་གསུང་བ། རྗེ་ཉིད་ནས་ཅུང་མི་བདེ་བར་དགོངས་ནས། འདུ་
ཤེས་གསུམ་པ། རྣམ་ཐར་གསུམ་པ། སྒོ་རྣམས་གཞི་མཐུན་དུ་བསྡུས་ཏེ། སྒོ་སྨོས་པའི་
དོན་སྤྲུལ་བ་རིས་སུ་མ་ཆད་པར་བསྐྱེད་ཅེས་སྒོས་ཆོས་གཏོན་པ་ཤིན་ཏུ་ལེགས་ཏེ། འདིར་
བའི་ཞེས་པ་གཞི་མཐུན་གྱི་སྒྲ་བྱས་པ་སྔ་ཕྱི་ཤིན་ཏུ་འབྲེལ་ལ། བུ་ཊིཀ་ཏུ་ཐབས་དང་ཐབས་
འབྱུང་གི་འབྲེལ་སྒྲ་བྱས་པ་ཅུང་དཀའ་བའི་ཕྱིར་རོ། ། ཨ་ཥ་ཥ། ཕྱོགས་རེས་ཅན་ལ་མི་
འཚམས་པའི། །བརྡ་སྤྲོད་མྱོས་འགྱུར་འཐུང་བའི་གཏམ། །ཁ་ཕོ་ཅུང་རེ་ཆེ་དྲགས་ན།
ཁོང་སྐྲུན་ཅན་རྣམས་བཟོད་པར་མཛོད། །རྣམ་དཔྱོད་ཡངས་པའི་བཤེས་གཉེན་དག །ཐུབ་
བསྟན་གཅེས་པར་འཛིན་པའི་བློས། །བདག་ལྟའི་འཆལ་གཏམ་རྙོག་ཆུ་ལ། །དྭངས་སྙིགས་
བླང་དོར་ཕྱེད་པར་མཛོད། །ཅེས་ཀྱང་སྨྲེང་ངོ༌། ལྷགཉིས་པ་ནི། སྐབས་ལྔ་པར། འདིས་

དྲིས་ལན་རྨ་བྱ་མྱོས་པའི་ཟློས་གར། 
211
འགྲོ་འོང་གཉིས་ལ་འགོག་པ་སོགས་ཀྱི་དོན་ཅི་ཡིན་ཟེར། ཝའདི་ལྟར།་ ཤནྟི་པས། དངོས་
གཞིའི་འགྲོ་འོང་ཕྱི་མ་གཉིས་ཀ་ལ་སྤེལ་གཞིའི་འགོག་པ་ཡོད་པའི་མདོ་དྲངས་པ་ལ་ཐེ་ཚོམ་
ཟ་སྟེ། འོང་བ་ལ་ཡོད་ཀྱང་སོང་བ་ལ་འཕགས་སེང་སོགས་ཚད་ལྡན་གཞན་གྱིས་མ་བཤད་
པའི་ཕྱིར། དེས་ན་ཡོད་ཅེས་སྨྲ་མི་ནུས་ལ། མཁས་དབང་དེས་མདོ་དེ་འདྲ་མ་གཟིགས་
ན། དེ་འདྲ་འགོད་པར་མི་འགྱུར་བས་ཐེ་ཚོམ་གྱི་གནས་སུ་བཞག་གོ །ཆོས་ཤེས་ཀྱིས་
སྐད་ཅིག་གི་འདོད་ཚུལ་ལ་ཀུན་མཁྱེན་ཆེན་པོས་ཁུངས་ཡོད་དགོས་གསུངས་པ་དང་། མཛོད་
དང༌། རྩ་ཤེས། མངོན་རྟོགས་རྒྱན་རྣམས་ཀྱི་ཚིག་ལ་འདྲ་མིན་བྱུང་མོད། གང་ཡོད་བུ་
ལ་དྲིས། གང་ཡིན་རྗེ་ལ་དྲིས། ཟེར་བ་ལྟ་བུ་ལས་དྲི་མ་མེད་པའི་གཞུང་དག་ལ་སྔོན་མེད་
པའི་ཁྱད་ཆོས་འདོན་པའི་སྙིང་ཁམས་སྐྱེད་ཅིག་ཅེས་གསོལ་བ་འདེབས་སོ། ལྷགསུམ་པ་
ནི། མཚམས་འཛིན་གྱི་འདོད་སེམས་ལ་བཤད་ཚུལ་གསུམ་གྱི་བར་པ་རང་ལུགས་སུ་མི་
རུང་བར་གསུངས་མོད། རྣམ་བཤད་དང་། བསམ་གཟུགས་ཆེན་མོར་དེ་ལྟར་གསུངས་
པ་འདྲ་ན་ཅི་ཡིན་ཟེར། སྐྱོན་མེད་དེ། བར་པས་འདོད་གཏོགས་ཞེས་པ་དམིགས་པའི་
སྒོས་བཤད་ནས། མཉམ་བཞག་མིན་པ་རྗེས་ཐོབ་ཏུ་མཛད་དེ་འཇིག་རྟེན་པའི་བར་ཆད་
མེད་ལམ་ལྟ་བུར་བྱས་ཏེ་སེམས་རང་ཉིད་འདོད་སེམས་སུ་མ་བྱས་ལ། རྣམ་བཤད་སོགས་
སུ་སེམས་རང་གི་ངོ་བོ་འདོད་སེམས་ཡིན་པར་མ་ཟད། ཡུལ་གྱིས་ཀྱང་རགས་པ་འདོད་
པའི་གཟུགས་སོགས་ལ་དམིགས་པར་བཤད་དེ། འདོད་སེམས་དེ་ལ་སྐྱེས་ཐོབ། སྦྱོར་
བྱུང་། རྣལ་འབྱོར་མངོན་སུམ་ཡང་ཡོད། འདོད་སེམས་ལ་འགོག་སྙོམས་ཡོད་པས། སྤེལ་
ཆོས་འདོད་སེམས་དགུ་ལ་འགོག་སྙོམས་ཀྱང་འཇོག་གམ། སྙོམས་འཇུག་ལ་འདོད་སེམས་
མེད་པས་གསུངས་པ་སོགས་དཔྱད་དགོས་མངས་ཀྱང་ཡི་གེས་འཇིགས་སོ། །སྨྲས་པ། རབ་

དྲིས་ལན་རྨ་བྱ་མྱོས་པའི་ཟློས་གར། ། 
212
འབྱམས་གཞུང་མང་སྣ་ཚོགས་སྐྱེད་ཚལ་དུ། །སྐབས་འགའ་མྱོང་སྣང་དྲི་ཞིམ་སྤོས་ཀྱིས་
ཚིམ། །གཞན་དུ་རྨོངས་པ་མི་བཟད་ཁ་བའི་རོ། ། མི་བརྟན་འདུ་ཤེས་རྒྱུ་སྤུན་འཐབ་པའི་
ཆ། །ཞེས་ཀྱང་འཚེར་རོ།།
གཉིས་པ་ལ། ལྷ་ཡི་སྤྱན་ཚོགས་ལམ་ཆེན་པོ་ནས་འཇོག་པར་གསེར་ཕྲེང་དུ་གསུངས་
ཞེས་པ་ཚིག་གང་གིས་འགྲུབ་ཟེར། ༈བཤད་པར་བྱ་སྟེ། མཐའ་དཔྱོད་དུ། འོག་ནས་
མདོ་སྡེ་རྒྱན་ནས་ཕྱོགས་བཅུའི་སངས་རྒྱས་ལས་ཞེས་པ་ནས་ཚོགས་ལམ་ཆེན་པོར་ཡོད་
དོ། །ཞེས་གསུངས་པསཤེས་ཏེ། མདོ་རྒྱན་གྱི་ལུང་དེ་གསེར་ཕྲེང་གི་ཆོས་རྒྱུན་སྐབས་
སུ་དྲངས་ཤིང་། ཏིང་ངེ་འཛིན་དེས་སྒོས་ཆོས་ཉན་པ་ཚོགས་ལམ་ཆེན་པོར་སོན་པ་དགོས་
པ་དང་། རྒྱན་སྣང་དྲངས་པས་ཀྱང་ཤེས་ལ། མདོ་རྒྱན་གྱི་ལུང་དེ། དེ་ཉིད་ཀྱི་ཚོགས་
ལམ་ཆེན་པོའི་སྐབས་ཡིན་ཞིང་། གསེར་ཕྲེང་དུ་སྤྱན་དེ་ཚོགས་ལམ་དུ་ཡོད་པ་ལ་འགལ་
བ་མེད་གསུངས་ནས་རྒྱུ་མཚན་སྐབས་དེར་མ་གསུངས་པ་གོང་དུ་བཤད་པའི་རྒྱུ་མཚན་དེས་
གྲུབ་པར་དགོངས་པ་ཀུན་མཁྱེན་ཆེན་པོས་གསལ་བར་བྱས་སོ། །ཁོ་ན་རེ། ཆོས་རྒྱུན་
གྱིས་ཚིག་དོན་འཛིན་ལ། སྤྱན་འདིས་འཆི་འཕོ་མཁྱེན་པར་གསུངས་པས་ཕན་ཚུན་འབྲེལ་
ཅི་ཡོད་ཅེ་ན། ཡོད་དེ། ཞིང་དེ་དང་དེ་ནས་འཕོ་འགྱུར་ཤེས་ན། སངས་རྒྱས་ཀྱི་འཁོར་
དང༌། ཞིང་དེའི་དབྱིབས་བཀོད་ཀྱང་མཐོང་ནས་དེར་འགྲོ་ལ། ཅི་ཡང་མ་མཐོང་བར་
འགྲོ་བ་མི་འཚམས་པའི་ཕྱིར། སྤྱན་འདིས་ཕྱོགས་བཅུའི་གཟུགས་ཆེ་ཆུང་དུ་མ་མཐོང་
བར་བཤད་པས་ཀྱང་འགྲུབ་ལ། དེ་ལྟ་ན་དེ་གཉིས་ཕན་ཚུན་གྲོགས་སུ་དགོས་པའི་རྒྱུ་མཚན་
དེས་དེ་ལྟར་གསུངས་པར་ཤེས་སོ། ། འོ་ན་དེ་གཉིས་ཀྱི་གཞི་མཐུན་ཡང་འཇོག་གམ་སྙམ་
པ་སོགས་ཀྱི་དཔྱད་པ་ནི་མ་སྤྲོས་སོ། །མཐའ་དཔྱོད་རིན་པོ་ཆེར། རྩ་འབྲེལ་གྱི་ཚིག་དོན་

དྲིས་ལན་རྨ་བྱ་མྱོས་པའི་ཟློས་གར། 
213
རྣམས། རྗེ་ཡབ་སྲས་ཀྱི་རྣམ་བཤད་གསུམ་ལས་ཤེས་དགོས་པས་མ་བཀོད་པར། མཆོད་
བརྗོད་ནས་བཟུང་གསེར་ཕྲེང་སོགས་ལ་ཁ་སྐོང་ཚུལ་གཉིས་སོགས་ཀྱི་མཐའ་དཔྱོད་པའི་
ཁྱད་ཆོས་བླ་ན་མེད་པ་ཞིག་ཡོད་པ་ཁོ་བོས་སེམས་སོ། །ཧོ་ཧོ། དོགས་པ་ཆོད་ཅེས་བསྐུལ་
བལྟ་ན། དོགས་མེད་བདེ་བར་གནས་སྙམ་མོད། །དོགས་པས་སློང་ཡང་སྨྲས་སྐད་ཀྱིས།
ཡིད་གཉིས་ཚན་མལ་ཉལ་འདོད་ཆེ། །འོན་ཀྱང་ཆོས་ལྡན་ཚིག་གིས་བསྒོ་བའི་དོན། །རྣ་
བར་གཟོན་པ་བདེར་གཤེགས་བཀའ་ལས་འདའ། །དེ་སླད་ཤར་མར་སྤེལ་པ་ཡི། །རིན་
ཆེན་ཚོམ་བུ་འགའ་ཡང་བསྟར། ༈ཆོས་གཅིག མ་ཤེས་ཤིང་། ཞེས་གསུངས་པས་དགྲ་
བཅོམ་པ་ལ་ཆོས་ཀུན་རྟོགས་པའི་ཁྱབ་བར་ཐལ་ལོ། ༡ །འདོད་ལྷ་གོང་མ་བཞི་ཡིས་གནོད་
གསུངས་མོད། གཉིས་གཉིས་འཁྱུད་སོགས་ཀྱི་སྐབས་དང་འགལ་ལོ། ༢ །གཞན་དུ་
བོང་བུ་མིན་སོགས་གསུང་མོད། གླིང་གཞན་དང་འཇིག་རྟེན་གཞན་ན་དབྱར་སོགས་ཡོད་
པའི་ཕྱིར། ༣ །ཉོན་མོངས་ཅན་ཀུན་ཀྱལ་བ་ཉིད་ཡིན་ན། མི་དགེ་བརྒྱད་ཀྱི་བར་དག་
དང་། །གསུང་བ་འགལ་ལོ། ༤ །ལམ་དམིགས་ལོག་ལྟ་ལྟ་བུ། དམིགས་པས་ཟག་
བཅས་ཡིན་པས་དམིགས་པས་རྒྱས་རུང་ཡིན་ན། རྩ་བ་དང་འགལ་ལོ། ༥ ། སྔོན་མེད་
ཐོབ་ན། ལམ་ཐོད་བརྒལ་དང་། བདེན་རྣམ་ཅན་གྱི་ཞི་ལྷག་ཐོབ་པར་ཐོལ་ལོ། ༦ །ཟག་
ཟད་མངོན་ཤེས་ཀྱིས་ཟད་པར་ཙམ་ཤེས་ན། ཟད་པ་ཤེས་པའང་དེ་ལྟར་ཐལ་ལོ། ༧ གཟུགས་
རིང་དུ་རྒྱུན་ཆད་པ་མཚམས་སྦྱོར་ན། བར་དོ་སྒྲུབ་ཚུལ་དང་འགལ་ལོ། ༨༨ །ད་ནི་ཉམས་
དང་འགྱུར་བའི་ངག་གི་རོལ་རྩེད་མདོ་ཙམ་སྨྲས་པ། འཇམ་མགོན་བླ་མའི་བྱིན་རླབས་
ཀྱི་གཟི་འོད་འབར་བའི་བཀྲ་ཤིས་ལུམ་བིའི་སྐྱེད་ཚལ་དམ་པའི་བསམ་གཏན་གྱི་ཁང་བུར།
དགེ་སྦྱོང་སྤོང་བ་པ་ཉམས་དགའ་ཞིང་ཡིད་འབོལ་ལེར་གནས་པའི་དྲུང་དུ་གློ་བུར་དུ་ངང་

དྲིས་ལན་རྨ་བྱ་མྱོས་པའི་ཟློས་གར། 214
མོ་ཞིག་ལྷགས་སོ། །གཏམ་དྲིས་པ། འདབ་མའི་སྤུ་ཚོགས་མི་སྡུག་མདངས་ཀྱ ་ཡལ།
བཞིན་རིས་ཉམས་ཤིང་མྱ་ངན་དབུགས་ཀྱིས་འཚང་། །མཛའ་བའི་བུ་བཞིན་གདུང་བའི་
མིག་གིས་འཚོ། །ཉམ་ཆུང་ངང་མོ་ཁྱོད་ནི་གང་ནས་འོངས། །ཞེས་དྲིས་པ་དང་། མོ་ན་
རེ། ལྷོ་ཕྱོགས་བཀྲ་ཤིས་རྒྱ་མཚོའི་གླིང་ནས་འོངས་ཟེར་རོ། ། སྨྲས་པ། རྣམ་དག་གཞུང་
མང་པདྨོའི་ཕྲེང་བ་དཀྲིགས། །ཐུབ་བསྟན་འོ་མའི་ཆུ་གཏེར་འཛུམ་དཀར་རྒོད། །བློ་གསལ་
གཉིས་སྐྱེས་འབུམ་ཕྲག་འཕུར་ལྡིང་གཡོ། །ཁྱོད་ནི་ཆ་མེད་ལྗོངས་སུ་ཅི་ལ་འཁྱམས། །ཞེས་
སྨྲས་པ་དང་། མོ་ན་རེ། སོམ་ཉིའི་ལྕགས་ཀྱི་རྒྱར་བཅིང་བས་ཤིན་ཏུ་སྡུག་བསྔལ་ལོ་ཟེར།
འོ་ན་མངོན་པར་ཡང་། ཐེ་ཚོམ་ཡིད་མི་བདེ་བ་དང༌། ཞེས་གསུངས་པས་ཡིད་མྱ་ངན་
གྱིས་ནོན་པ་ཁྱོད་བདེན་ནོ། །སྨྲས་པ། ཡིད་གཉིས་ལྕགས་ཀྱིས་བསྡམས་པའི་ངང་བ་མོ།
བཤུལ་ལམ་རིང་བོའི་དཀའ་ཐུབ་ཅི་ལ་བསྟེན། །རྣམ་མང་བཤེས་གཉེན་གཉིས་སྐྱེས་ཁྱུ་
འཁྲིགས་པར། །འདི་ལྟའི་ལྕགས་གྲོལ་མཛའ་བོ་ཅི་སྟེ་མེད། །ཅེས་སྨྲས་པ་དང་། མོ་
ཅང་མི་སྨྲ་བར་སེམས་སྐྱོ་སྐྱོ་ལྟར་སྐད་བརྣངས་ཏེ་ཡིད་ཀྱི་ཟུག་རྔུ་དབྱུང་མི་ནུས་པ་ལྟར་གྱུར་
ཏོ། །ག་རེ་འདི་གཏིང་ནས་ཉམ་ཐག་པས། ད་ནི་བག་ཡངས་ཀྱི་བྱ་དགའ་སྦྱིན་པའི་དུས་
ལ་བབ་བོ་སྙམ་ནས། གཟི་བརྗིད་དང་བཅས་པའི་ཉམས་ཀྱི་དབུགས་དབྱུང་བའི་ཚིག་འདི་
སྐད་ཅེས་སྨྲས་སོ། །འོན་ཀྱང་རེ་བའི་ཡིད་ཀྱི་ཤིང་རྟ་ནི། །བརྩོན་པ་འཁོར་ལོའི་འདབ་
མ་བསྐྱོད་པ་ཡིས། །འཕགས་ཡུལ་ལུམ་བིའི་སྐྱེད་ཚལ་ཉམས་དགའ་བ། ། ཆོས་བཟང་
ལྷ་བརྒྱའི་འདུན་ས་མཆོག་འདིར་ཕྱིན། །ད་ནི་སྐྱེས་སྦྱངས་ཞོ་འཐུང་རུས་པ་ལ། །ལེགས་
གྲུབ་སྦྱིན་སྐྱེས་སྙིང་ལ་གཟེར་བའི་མཚོན། ། ས་འཛིན་དགྲ་ཚོགས་མཐར་བྱེད་གནམ་ལྕགས་
ཐོག །རིགས་ཚུལ་རྩེ་བརྒྱ་འབར་བ་མཁའ་ལ་གདེང༌། །ཞེས་སྨྲས་པ་དང་། ལྕགས་

དྲིས་ལན་རྨ་བྱ་མྱོས་པའི་ཟློས་གར། 
215
སྒྲོག་སིལ་སྒྲ་དང་བཅས་ཕྱོགས་ཀུན་ཏུ་འཐོར་རོ། །ངང་མོ་ཤིན་ཏུ་ཡ་མཚན་ཞིང་དགའ་
བས་ལངས་ཏེ་གཤོག་པ་སྤྲུག་སུག་པ་བསྲང་སྟེ་འཛུམ་མུལ་ལེ་ལྟ་ཞིང་། ཡང་གདོང་ཚུགས་
སུ་བལྟ་སྟེ་འདུག་གོ། ། སླར་ཡང་སྒེག་པ་དང་བཅས་པའི་ཉམས་ཀྱིས་སྨྲས་པ། ཀ་ཅི། ། སྔོན་
མེད་རིགས་ལམ་སྒྱུ་མའི་གྲོང་ཁྱེར་འདི། །འདོད་དགུའི་དགེ་མཚན་གཡང་གི་ར་བ་སྟེ།
གཡེང་མེད་རྒྱལ་བའི་ཐུགས་ཀྱང་གཡོ་བ་བཞིན། །ཆགས་བྲལ་ཉན་རང་ཚོགས་ཀྱང་རྗེས་
སུ་ཆགས། །དྲེགས་ལྡན་རློམ་པའི་གངས་ཀྱང་ཞུ་སྟེ་ཟདོ། །མདོ་སྔགས་ཆོས་སྤྲིན་འཁྲིགས་
པ་སྦྲང་ཆར་འཇོ། །རྩོད་ངག་འབྲུག་གི་གད་རྒྱངས་དགུང་ན་ལྡིར། །བློ་གསལ་ཡིད་འཛིན་
དར་དིར་དབྱངས་ཀྱིས་བྲེལ། །རྒྱལ་བསྟན་ཉིན་མོའི་སྣང་བ་ཀུན་ནས་གསལ། །སྲིན་
བྱ་ལོང་བའི་ཚོགས་རྣམས་རིང་དུ་བསྲིང་། །དགེ་མཚན་ཆུ་སྐྱེས་སྣ་ཚོགས་ལྷུག་ལྷུག་རྒོད།
ཆོས་འབྱོར་མརྒད་མདངས་ཀྱིས་ཕྱོགས་ཀུན་འཇལ། ། སྙན་པའི་བདུག་སྤོས་སྤྲིན་གྱི་བླ་
རས་བྲིས། །ཐུབ་བསྟན་དབྱར་གྱི་ལང་ཚོ་ལྷམ་མེར་གསལ། ། ཨེ་མ་རྫོགས་ལྡན་གསར་
བའི་དུས་སྟོན་གྱི། ། རྒྱ་ཆེན་ཡོ་ལང་འཁྲིག་པ་ཡིད་ལ་ཟུངས། །ད་ནི་རིང་ནས་བརྣག་པའི་
དོན་པོ་ཡི། །བག་ཡངས་བྱ་དགའི་དམ་པ་ཁྱོད་ལ་བྱིན། །བག་ཡངས་རྐང་པའི་བྲོ་ཞིག་
ས་ལ་བརྡུངས། །རབ་དགའི་དབྱངས་ཀྱི་ཚིག་གསུམ་གླུ་ཡང་ལོངས། །གཏང་རག་སྒྱུ་
མའི་ནོར་རྫས་མེད་ནའང་། །ཆེད་བརྗོད་བཀའ་དྲིན་གཟོ་བའི་ལེགས་སོ་གྱིས། །ཞེས་
སྨྲས་པ་དང་། དེ་མ་ཐག་ལངས་ཏེ་གར་འཁྲབ། ཅ་ཅོའི་སྒྲ་ཕྱུང༌། སྲང་གི་འདབ་བརྒྱད་
བཞད་པའི་གསེར་གྱི་མེ་ཏོག་ཕྱག་རྟེན་དུ་ཕུལ། བྱས་པ་དྲིན་དུ་གཟོ་བའི་ལེགས་སོ་ཡང་
ཡང་བརྗོད་དོ། །དེ་ནས་མགྲོན་པོ་ལམ་དུ་ཆས་པའི་ཁ་ཆེམས་ཀྱི་བསླབ་བྱ་སྨྲས་པ། ད་
ནི་སྐྱེས་ལན་པད་དཀར་ཕྲེང་བ་དང་། །སྤྲིན་དཀར་བརྐྱང་བའི་ལྷ་རྫས་བླ་རས་འདི། ཐོགས་

དྲིས་ལན་རྨ་བྱ་མྱོས་པའི་ཟློས་གར། 
216
ཏེ་སྐྱེས་ཡུལ་ཡིད་བཞིན་མཚོ་རུ་སོང་། །ཤིས་བརྗོད་སྔགས་ཀྱི་བསྲུང་བ་བདག་གིས་བྱ།
ཕ་རྗེའི་ཕྱག་སོར་མཉེན་ལྕུག་འཁྲི་ཤིང་རྩེར། །མགོ་བོ་དུད་པའི་ཕྱག་གསུམ་སྔོན་དུ་བྱོས།
འདབ་ཟུང་གཡོ་ཞིང་ལྡེམ་པའི་གར་གྱིས་ལ། ། གཟེངས་སུ་བསྟོད་པའི་མགྲིན་པ་ཆེར་བསང་
སྟེ། །ཇི་ལྟར་བྱུང་བའི་ལོ་རྒྱུས་གཏམ་གྱི་རྒྱུད། ། མ་སྦས་གསོང་པོར་སྨྲ་བའི་བརྩོན་པ་
བསྐྱེད། །དེ་ནས་གཞུང་ཆེན་ཐང་དུ་ཡན་ན་ཡང་། །བློ་གྲོས་ཞིབ་མོས་དྲན་པ་མངོན་དུ་
བྱ། །རྟག་ཆད་ཡ་ངའི་གཡང་ས་རིང་དུ་སྤོངས། །ཧར་རྒྱུག་རྨོངས་པ་ལུག་གི་འགྲོས་
མ་བྱེད། །གལ་ཏེ་སླར་ཡང་སོམ་ཉིའི་རྒྱར་ཚུད་ན། །ཐག་རིང་བརྒྱུད་པའི་ངལ་དུབ་མཐའ་
སྤངས་ལ། ། ཡིད་བཅུག་རྒན་པོའི་ངག་གི་མཐའ་ཉུལ་ན། །འཆིང་བ་གྲོལ་ལམ་ལྷོད་པ་
འོང་ཡང་མཆི། ། ཀྱེ་མ་རྒན་པོའི་བྱ་བ་ཤོལ། །རྣམ་རྟོག་གྱ་གྱུའི་ཆུ་གཉེར་འཛད་དུ་མེད།
ལུས་སེམས་མཛའ་བའི་མཐུན་འཇུག་མ་ཉམས་ན། །ཕྱིས་ཀྱང་འབེལ་གཏམ་དགའ་བས་
རྩེན་པར་སྨོན། །ཞེས་སྨྲས་ཏེ་འདི་ཐག་རིང་དུ་འགྲོ་དགོས་པས་སྐྱེལ་ཐུང་ཞིག་བྱའོ་སྙམ་
ནས་སྒོའི་ཕྱི་རོལ་ཏུ་ཕྱིན་པ་ན། ཁོ་ཡང་སེམས་ཤིན་ཏུ་འཕྲང་ཞིང་མིག་མཆི་མས་གང་
སྟེ་སྐད་མི་ཐོན་པར་ཕྱིར་མིག་བལྟ་ཞིང་། ལྷོ་རྒྱུད་ན་བུན་གྱི་ཚོགས་ཆར་སྤྲིན་ལྟར་ངམ་
གནག་པའི་ཀློང་བའི་འོ་དོད་བོས་པ་༧ཡབ་རྗེ་ཀུན་མཁྱེན་ངག་གི་དབང་པོའི་མཐུས། ། བློ་
གྲོས་ལུས་སྟོབས་སྨིན་པའི་བཀའ་དྲིན་དྲན། །སངས་རྒྱས་ལག་གཏོད་མན་ངག་རྗེས་གནང་
ཞིང་། །མ་བཞིན་བྱམས་པོ་དམ་པའི་མགོན་ཀྱང་དྲན། །དམ་ཆོས་འོ་མས་རིང་དུ་བསྐྱངས་
པ་ཡི། །མ་དང་ཕྲལ་བའི་བུ་ཆུང་དག་ཀྱང་དྲན། ། སྨྲ་མཁས་བཤེས་གཉེན་འདུས་པའི་
ཆོས་ཀྱི་གྲྭར། །ཡུན་རིང་བརྒལ་བརྟག་གར་གྱིས་རྩེན་པ་དྲན། །མདོ་སྔགས་ཆོས་ཀྱི་སྒྲ་
དབྱངས་སྒྲོགས་པ་ཡི། །ཁྲིམས་ལྡན་ངུར་སྨྲིག་འཆང་བའི་སྡེ་ཚོགས་དྲན། ། དྲན་པས་

དྲིས་ལན་རྨ་བྱ་མྱོས་པའི་ཟློས་གར། 
217
མོད་ལ་ཞལ་བཟང་མཇལ་འདོད་ཀྱང་། །འདིར་ཡང་སྣ་སོགས་ལས་ཀྱི་ཀུན་ནས་བཤུང་།
ཞེས་སྨྲས་ཏེ་གདོང་སྨད་དེ་ཡུན་རིང་དུ་བཤུམ་མོ། །ཡང་ལན་ཅིག་བསམ་པ། དགྲ་གཉེན
མི་རྟག་འགྱུར་བ་འཁོར་བའི་གཤིས། །མཐོ་དམན་སྒང་གཤོང་མང་བ་འཁོར་བའི་གཤིས།
སྡུག་བསྔལ་སྲིན་མོས་འཚེ་བ་འཁོར་བའི་གཤིས། །འཇིགས་ཀྱང་ཕྱིར་མཐའ་མི་མངོན་
ཡི་རེ་ཆད། །ཅེས་བརྗོད་དེ་སྐྱོ་བ་སངས་ཕྱིར་རང་ལ་གྲོས་འདེབས་མགུར་ཞིག་བྱ་སྙམ་
ནས། ༧ ཨེ་མ་སྲིད་འབྱོར་བརྫུན་ཕུགས་དམར་ཁྲིད་དུ་སྟོན་པ་དཀོན་མཆོག །ཉེས་ལྟུང་
སྡིག་པའི་རྣམ་སྨིན་མཛུབ་ཁྲིད་དུ་སྟོན་པ་དཀོན་མཆོག །གཏམ་གྱི་བཙན་ས་ཟིན་པའི་ལམ་
སྣེ་རང་སྟོན་པ་དཀོན་མཆོག །རྣམ་དཀར་ལས་ཀྱི་གྲོགས་རྣམས་ཡིད་བཞིན་དུ་མཛད་
པ་དཀོན་མཆོག །ད་དུང་བྱང་ཆུབ་བར་དུ་བློ་སྙིང་བྲང་གསུམ་རང་གཏོད་ཀྱིས། །སྲིད་
པའི་སྒང་གཤོང་པརྒྱུད་ཚེ་རྣམ་ཀུན་སྤྱན་རས་ཀྱི་བཙས་ཤིག །ཅེས་སྨྲས་ཏེ། རྐྱེན་ངན་
ལམ་དུ་སློང་བའི་བླ་མ་དཀོན་མཆོག་གི་བཀའ་དྲིན་རྗེས་སུ་དྲན་པའི་དགའ་སྤྲོ་ཅུང་ཟད་དང་
བཅས་བསམ་གཏན་གྱི་ཁང་ཆུང་དུ་བཞུགས་སོ། །དེ་ལྟར་རྣམ་དཔྱོད་ཀྱི་བུ་ཆུང་བརྩོན་
པའི་ཅང་ཤེས་ཀྱི་རྟ་ལ་བཅིབས་ནས་རབ་ཡངས་ཆོས་ཀྱི་ཚོང་བརྡལ་དུ་གོམ་འགྲོས་ཀྱིས་
བཅགས་ནས་ངལ་གསོ་བའི་མཚམས་སྦྱོར་གྲུ་ཆུང་གི་མགྲིན་པ་གཟེངས་སུ་བཏེགས་པ། དེ་
ལྟར་དྲི་མེད་རིགས་པའི་མདོངས་ལྡན་ཞིང་། །བཙན་དུག་བཅུད་ཀྱང་ཕན་པའི་མ་ཡུ་ར།
འཕུར་ལྡིང་རྩལ་གྱིས་རོལ་བ་ཟློས་པའི་གར། །སྒྱུར་བའི་བྱེད་པོ་རིགས་སྨྲ་པྲ་ཤ་ཀཾ །མདོར་
ན་སྒོ་གསུམ་རྣམ་པར་དཀར་བའི་ལས། །ཁྱད་པར་འཁོར་ལོ་གསུམ་དང་མཁས་པའི་རྒྱན།
གྲགས་སྟོང་འུད་ཀྱི་སྙན་པའི་བྲག་ཆ་ཡང་། །ཐུབ་བསྟན་དབུ་འཕང་མཐོ་བའི་རྒྱུར་གྱུར་
ཅིག། །ཅེས་དྲིས་པའི་ལན་ལེགས་པར་བཤད་པ་རིགས་པའི་རྨ་བྱ་མྱོས་པའི་ཟློས་གར་

དྲིས་ལན་རྨ་བྱ་མྱོས་པའི་ཟློས་གར། 218
ཞེས་བྱ་བ་འདི་ནི་རབ་ཚེས་ཆུ་འབྲུག་ཟླ་ཚེས་ལ་བཀྲ་ཤིས་ལུམ་བིའི་ཚལ་གྱི་རིགས་པ་སྨྲ་
བའི་བརྟུལ་ཞུགས་ཅན་འདུལ་འཛིན་སྤོང་བ་པ་མཚོ་བྱུང་རོལ་བའི་བློ་གྲོས་ཀྱིས་རྣམ་དཔྱོད་
ཡངས་པའི་ཆོས་ཀྱི་སྲས་ཤཱ་ས་ནའི་མིང་ཅན་གྱིས་དྲི་མ་མེད་པའི་ལྷ་རྫས་སྲིད་དུ་རིང་བ་བཅས་
ནན་ཏན་ཆེན་པོས་བསྐུལ་ངོར། སྣ་ཚོགས་སེམས་ཀྱིས་གཡེང་བའི་ཁོང་གསེང་ནས་རྣམ་
དཔྱོད་ཀྱི་མགྲིན་པ་ཅུང་ཟད་བཏེགས་ཏེ་གཟུར་གནས་ཤེས་ལྡན་དག་ལ་ངེས་པ་འདྲོང་ཕྱིར་
རང་ཤོང་སྤྱིལ་བུ་མཁའ་སྤྱོད་ཆོས་འཛིན་གླིང་དུ་སྦྱར་བ། བློ་བཟང་བསྟན་པའི་རྒྱལ་མཚན་
སྲིད་པ་གསུམ་གྱི་བླ་ན་མཐོ་བའི་རྒྱུར་གྱུར་ཅིག། །ཇཡནྟུ། །
གུང་ཐང་དཀོན་མཆོག་བསྟན་པའི་སྒྲོན་མེའི་གསུང་ལས།
།ལས་ཀྱི་འདུས་པའི་ཕ་ཡུལ་ཉེ་དུ་ཀུན།
།བཞག་སྟེ་རྒྱང་རིང་ཡུལ་དུ་སོང་ན་ཡང་།
།རྒྱུས་མེད་ཡུལ་ནས་དོན་མེད་མཛའ་བཤེས་སོགས།
།བསྡུས་ཏེ་རྣམ་གཡེངས་བྱེད་པ་སྨྱོན་པ་ཡིན།
།འོང་དོན་ཐོས་བསམ་ལས་ལ་གྲིམས་ཤིག་ཨང་། །ཞེས་སོ།

219
༄༅། །དྲིས་པའི་ལན་བརྗོད་པ་མཁས་པའི་དགའ་སྟོན་གྱི་མཛད་པ་པོ་ཨ་སྐྱ་
ཡོངས་འཛིན་བློ་བཟང་དོན་གྲུབ་ཀྱི་མཛད་རྣམ་
མདོར་བསྡུས་བཞུགས་སོ།
༄༅། ། ཨ་ཀྱཱ་ཡོངས་འཛིན་བློ་བཟང་དོན་གྲུབ་བམ་དབྱངསཅན་དགའ་བའི་བློ་གྲོས་ནི་
གདོང་སྣ་ཞེས་པར་ཡབ་ལོ་ལོ་དང་། ཡུམ་འབའ་ཀོ་གཉིས་ཀྱི་སྲས་སུ་རབ་བྱུང་བཅུ་གཉིས་
ལྕགས་སྤྲེལ་ ༡༧༤༠ ལོར་འཁྲུངས། དགུང་ལོ་བདུན་ལ་ལྷ་རི་བློ་བཟང་འབྱུང་གནས་
དྲུང་རབ་བྱུང་བསྒྲུབས། མཚན་བློ་བཟང་དོན་གྲུབ་གསོལ། དགུང་ལོ་བཅོ་ལྔ་ལ་བྱ་ཁྱུང་
དགོན་དུ་ཆོས་ཞུགས་མཛད་ནས་གཞུང་ཆེན་ལ་གསན་སྦྱོང་མཛད། དགུང་ལོ་ཉེར་བདུན་
ལ་དབུས་སུ་ཕེབས་ནས་འབྲས་སྤུངས་སྒོ་མང་གྲྭ་ཚང་དུ་ཆོས་ཞུགས་མཛད། དགུང་ལོ་
ཉེར་བརྒྱད་ཐོག་པཎ་ཆེན་དཔལ་ལྡན་ཡེ་ཤེས་དྲུང་བསྙེན་རྫོགས་བསྒྲུབས། དགུང་ལོ་སོ་
གཉིས་ལ་གྲྭ་སྐོར་མཛད། སུམ་རྟགས། རྩིས་སྐར་ནག་ལ་གསན་སྦྱོང་མཛད་ནས་མཁས་
པར་གྲགས། ཀུན་མཁྱེན་འཇིགས་མེད་དབང་པོ་དང་། ཐུའུ་བཀྭན་ཆོས་ཀྱི་ཉི་མ་སོགས་
བསྟེན་ནས་མདོ་སྔགས་ཀྱི་ཆོས་མང་དུ་གསན། དགུང་ལོ་བཞི་བཅུ་ལོར་མགུར་རྣམ་རྒྱལ་
གླིང་གི་ཁྲིར་ཕེབས། རྗེ་འདིས་རྫོང་ནང་དགོན་པ་དང་། སྨན་པ་གྲྭ་ཚང་། དུས་འཁོར་
གྲྭ་ཚང་སྔ་རྟིང་གིས་ཕྱག་བཏབ། དགུང་ལོ་རེ་བཞི་ལ་བྱ་ཁྱུང་དགོན་གྱི་ཁྲིར་ཕེབས། དགུང་
ལོ་བརྒྱད་ཅུ་གྱ་བརྒྱད་དེ་མེ་ཕག་ ༡༨༢༧ ལ་གཤེགས། རྗེ་འདིས་མཛད་པའི་ཤིན་ཏུ་
འགྲོ་དོན་ཆེ་བའི་གསུང་པོད་གཉིས་བཞུགས་པ་ལགས་སོ། །

དྲིས་ལན་མཁས་པའི་དགའ་སྟོན། 220
༄༅། །དྲིས་པའི་ལན་བརྗོད་པ་མཁས་པའི་དགའ་སྟོན་ཞེས་བྱ་བ་བཞུགས་སོ།
༄༅། །ན་མོ་མནྡྷ་ཤྲཱི་ཡེ། ནང་དོན་གཟིགས་པའི་ལུས་སྟོབས་རྫོགས། ། ཐ་སྙད་རིག་
པའི་གཡུ་རལ་རྒྱས། །ལུང་རིགས་མཆེ་སྡེར་ཆེར་གཡོ་བ། །མཁས་མཆོག་གདོང་ལྔའི་
དབང་པོ་ནས། ། ཕྲ་ཞིབ་དཀའ་གནད་ལས་བརྩམས་ཏེ། །དྲི་བ་གནང་བའི་ཁུར་ལྕི་བ།
བདག་བློ་དམན་པས་ལྕོགས་དཀའ་ཡང་། རྣམ་དཔྱོད་དར་མའི་ཕྲག་པར་གདེག། །དེ་
ཡང་ཡོངས་ཀྱི་བཤེས་གཉེན་དམ་པ་མཁས་པའི་དབང་པོ་ནས། སྔར་དྲི་བ་གནང་བའི་ལན་
མདོ་ཙམ་ཕུལ་བར་ཐུགས་དགོངས་སུ་སོན་པའི་དགྱེས་ཉམས་ཆེན་པོས། སླར་ཡང་དྲི་
བའི་ཚུལ་དུ་ལེགས་བཤད་ཀྱི་སྐྱེས་བགྱི་པར་ཐུགས་སྤྲོ་བ་ལ། རྨོངས་བློར་ཤར་ཚོད་རིམ་
པར་འབུམ་པ་ནི། ལྟདྲི་བ་དང་པོའི་ལན། བྱེ་སྨྲའི་ལུགས་ལ། མ་འོངས་མི་སྐྱེ་བའི་
ཆོས་ཅན་གྱི་འདུས་བྱས་དེ། འདུས་བྱས་ཡིན་པས་དེའི་མཚན་ཉིད་སྐྱེ་རྒུ་གནས་འཇིག་
བཞི་དང་ལྡན་ཏེ། འོ་ན། དེ་ཆོས་ཅན། མ་འོངས་པ་དང་མི་སྐྱེ་བ་ཡིན་པར་ཐལ། ཆོས་
ཅན་དེའི་ཕྱིར་ན་མ་ཁྱབ་སྟེ། དེ་འདྲའི་འདུས་བྱས་ཏེ། དུས་ལ་ལྟོས་པའི་མ་འོངས་པ་
དང་མི་སྐྱེ་བའི་ཆོས་ཅན་ཡིན་གྱི། སྤྱིར་མ་འོངས་པ་དང་མི་སྐྱེ་བ་ཡིན་པར་ཁས་མི་ལེན་
ནོ། །དེ་འདུས་བྱས་ཡིན་ཏེ། བྱས་པ་དེ་བྱས་ཟིན་དང་བྱེད་འགྱུར་དང་དུས་ལ་ལྟོས་པའི་
མི་སྐྱེ་བའི་ཆོས་ཅན་གྱི་བྱས་པ་གསུམ་ག་ལ་འཇུག་པ་རང་འགྲེལ་གྱི་དགོངས་པར་མཁས་
གྲུབ་ཆེན་པོ་རྗེ་འཇམ་དབྱངས་བཞད་པའི་མཛོད་ལས་གསུངས་ཤིང༌། དུས་ལ་ལྟོས་པའི་
མི་སྐྱེ་བའི་ཆོས་ཅན་ཞེས་པ་ལ་རྣམ་བཅད་ཡོངས་གཅོད་ཀྱི་དགོས་པ་ཡོད་པའི་ཕྱོར། ཡང་
མཛོད་དེ་ཉིད་ལས། འདུས་བྱས་ཀྱི་མཚན་ཉིད་ཡོད་དེ། སྐྱེ་བ་རྒ་བ་གནས་པ་མི་རྟག་པ་

དྲིས་ལན་མཁས་པའི་དགའ་སྟོན། 
221
ཉིད་ཀྱི་ཆོས་དེ། འདུས་བྱས་སུ་འཇོག་བྱེད་ཡིན་པའི་ཕྱིར། ཞེས་གསུངས་སོ། 《 དྲི་
བ་གཉིས་པའི་ལན། བྱེ་སྨྲས། མེད་དགག་མི་འདོད་པ་ནི། འདི་པས་དགག་པ་ཡིན་ན།
མ་ཡིན་དགག་ཡིན་པས་ཁྱབ་བ་ཁས་ལེན་ཏེ། རྒྱུ་མཚན་ནི། དགག་པ་ཡིན་ན། རང་
དངོས་སུ་རྟོགས་པའི་བློས་རང་གི་དགག་བྱ་བཀག་ཤུལ་དུ་ཆོས་གཞན་རྫས་གྲུབ་ཅིག་འཕེན་
དགོས་ཏེ། དེ་འདྲ་འཕངས་རྒྱུ་མེད་ན་གཏན་མེད་དུ་འགྲོ་ལ། ཡོན་ན་ཆོས་གཞན་རྫས་
སུ་གྲུབ་པ་འཕངས་པར་སོང་བས་མ་ཡིན་དགག་ཏུ་ཁས་ལེན་པ་ལས་འོས་མེད་དེ། གཞི་
ཏུ
གྲུབ་ན། རྫས་གྲུབ་ཀྱིས་ཁྱབ་པ་ཁས་བླངས་པའི་ཕྱིར་རོ། ལྟདྲི་བ་གསུམ་པའི་ལན།
བྱེ་སྨྲས་བག་ཆགས་མི་འདོད་པའི་ཚུལ་ནི། སྤྱིར་བག་ཆགས་ཞེས་པའི་ཐ་སྙད་ཙམ་མི་འདོད་
པ་ག་ལ་ཡིན་མོད། འོན་ཀྱང་མདོ་སྡེ་པ་ཡན་གྱིས་བཞེད་པ་ལྟར་ལས་དགེ་བ་ལྟ་བུ་རང་
དུས་སྐད་ཅིག་གཉིས་པར་འདས་པའི་ཚེ། བག་ཆགས་སམ་ས་བོན་འཇོག་པ་མ་གཏོགས
རང་ཉིད་མེད་པར་འདི་བས་མི་འདོད་དེ། བུམ་པ་སོགས་རེ་རེ་ཡང་དུས་གསུམ་དུ་འཇོ
པས་བུམ་པ་བུམ་པའི་འདས་པའི་དུས་སུ་ཡང་ཡོད། བུམ་པ་བུམ་པའི་མ་འོངས་པའི་དུས
སུ་ཡང་ཡོད་པར་འདོད་པའི་ཕྱིར་རོ། ། མདོ་སྡེ་པ་སོགས་ཀྱི་བཞེད་པ་ལྟར་བག་ཆགས་
མི་འདོད་པ་ནི། མྱུ་གུ་སོགས་རེ་རེ་ཡང་དུས་གསུམ་དུ་ཡོད་པར་ཁས་ལེན་པ་ལ་ཐུག་གོ
ལྟདྲི་བ་བཞི་པའི་ལན་ནི། མདོ་སྡེ་པ་སོགས་ཀྱི་སྐབས། སྡེ་བདུན་གྱི་རྒྱན་ཡིད་ཀྱི་མུན་
སེལ་དུ། ཡིད་མངོན་སྐད་ཅིག་དང་པོ་དང་དབང་མངོན སྐད་ཅིག་གཉིས་པ་གཉིས་ཉེར་
ལེན་གཅིག་ལས་སྐྱེས་པར་གསུངས་པའི་དོན། འདིར་བསྟན་ཡིད་མངོན་སྐྱེ་ཚུལ་ནི། དང་
པོར་དབང་མངོན་སྐད་ཅིག་དང་པོ་སྐྱེས་ཤིང་། དེ་རྗེས་དེ་ཉིད་ཀྱིས་དེ་མ་ཐག་རྐྱེན་དང་
ཉེར་ལེན་གཉིས་ཀོ་བྱས། དེ་དང་དུས་མཉམ་པའི་དབང་པོ་གཟུགས་ཅན་པས་བདག་རྐྱེན་

དྲིས་ལོན་མཁས་པའི་དགའ་སྟོན། 222
དང་། དབང་མངོན་སྐད་ཅིག་དང་པོའི་གཟུང་དོན་གྱིས་དམིགས་རྐྱེན་བྱས་པ་ལ་བརྟེན་
ནས་དབང་མངོན་སྐད་ཅིག་གཉིས་པ་སྐྱེ་བ་ཡིན་ལ། དེ་སྐྱེས་པ་དང་དུས་མཉམ་དུ་དབང་
མངོན་སྐད་ཅིག་དང་པོ་དེ་ཉིད་ཀྱིས་དྲངས་པའི་ཡིད་མངོན་སྐྱེས་པ་ཡིན་པས་ན། ཡིད་མངོན་
འདི་དང་དབང་མངོན་སྐད་ཅིག་གཉིས་པ་གཉིས་ཀྱི་དེ་མ་ཐག་རྐྱེན་དང་ཉེར་ལེན་དང་།
དམིགས་རྐྱེན་ལ་ཁྱད་པར་མེད་ཀྱང་། བདག་རྐྱེན་ལ་ཁྱད་པར་ཡོད་དེ། དེ་འདྲའི་ཡིད་
མངོན་གྱི་བདག་རྐྱེན་ནི། དབང་མངོན་སྐད་ཅིག་དང་པོའི་དུས་ཀྱི་ཡིད་དབང་དེ་ཡིན་ལ།
དབང་མངོན་གྱི་བདག་རྐྱེན་ནི། དེའི་དུས་ཀྱི་དབང་པོ་གཟུགས་ཅན་པ་ཡིན་ནོ། །འདིར་
བསྟན་ཡིད་མངོན་ཡིན་ན། རང་གི་དེ་མ་ཐག་རྐྱེན་དབང་ཤེས་ལས་སྐྱེ་བས་ཁྱབ་ཅིང་། དེ་
མ་ཐག་རྐྱེན་དང་ཉེར་ལེན་གཉིས་ཀྱི་གཞི་མཐུན་ཡོད་པ་སོགས་གཞུང་དེ་ཉིད་ཀྱི་གོང་དུ
གསུངས་པ་ལྟར་ཏེ། རྣམ་འགྲེལ་ལས། བེམ་ཤེས་གཉིས་ཕན་ཚུན་ཉེར་ལེན་བྱེད་པ་བཀག་
ཀྱང་། ལྡན་མིན་འདུ་བྱེད་དང་དབང་ཡིད་ཀྱི་ཤེས་པ་རྣམས་གཅིག་ཅིག་ཤོས་ཀྱི་ཉེར་ལེན་
བྱེད་པས་སྐབས་མང་བས་བཀག་པ་མོན་ནོ། དྲི་བ་ལྔ་པའི་ལན་ནི། ཡང་སྔོ་འཛིན་
དབང་མངོན་གྱི་དངོས་སུ་དྲངས་པའི་ངེས་ཤེས་སམ་དྲན་ཤེས་དང་སྔོ་འཛིན་དབང་མངོན་
སྐད་ཅིག་གཉིས་པ་གཉིས་ཀ་ཉེར་ལེན་གཅིག་ལས་སྐྱེས་པར་བཤད་པའི་དོན་ཡང་། བཤད་
མ་ཐག་པ་དེ་དང་རིགས་འགྲོའོ། ༈དྲི་བ་དྲུག་པའི་ལན་ནི། མདོ་སྡེ་པའི་ལུགས་ལ། དམིགས་
རྐྱེན་ལ་ཆོས་གཉིས་ལྡན་དགོས་པར་གསུངས་པ་ཕལ་ཆེར་ལ་དགོངས་ལ། སྔོ་འཛིན་མིག་
ཤེས་སྐད་ཅིག་དང་པོ་ཉམས་སུ་མྱོང་བའི་རང་རིག་གི་དམིགས་རྐྱེན་ནི། སྔོ་འཛིན་མིག་
ཤེས་སྐད་ཅིག་དང་པོའི་སྔ་ལོག་དེ་མ་ཐག་པའི་ཤེས་པའི་སྟེང་གི་སྔོ་འཛིན་མིག་ཤེས་སྐད་
ཅིག་དང་པོ་གསལ་རིག་གི་ངོ་བོར་སྐྱེད་བྱེད་ཀྱི་ནུས་པ་དེ་འཇོག་པར་བདག་གི་བླ་མ་མཁས

དྲིས་ལན་མཁས་པའི་དགའ་སྟོན། 
223
པའི་དབང་པོ། རྗེ་བསོད་ནམས་མཚན་ཅན་གྱིས་གསུངས་སོ། །དེ་ལས་གཞན་ཁུངས་
མི་མཐོང་ཞིང་འཇོག་ཚུལ་ལོགས་པ་རྙེད་དཀའ་སྙམ་ལགས། ༈དྲི་བ་བདུན་པའི་ལན་ནི།
གཟུགས་མེད་ནས་ཤི་འཕོས་ནས་འདོད་པར་སྐྱེས་མ་ཐག་པའི་རྒྱུད་ཀྱི་མིག་ཤེས་ཉམས་སུ་
མྱོང་བའི་རང་རིག་གི་དམིགས་རྐྱེན་ལ་ཡང་། གཟུགས་མེད་ནས་འཆི་འཕོ་ཁ་མའི་སེམས་
སྐད་ཅིག་ཐ་མའི་སྟེང་གི་རང་འབྲས་མིག་ཤེས་གསལ་རིག་གི་ངོ་བོར་སྐྱེད་པའི་བག་ཆགས་
དུ་འཇོག་པར་སེམས། མདོར་ན་རང་རིག་གི་དམིགས་རྐྱེན་ནི། རང་གི་མྱོང་བྱའི་ཤེས་
པ་གང་ཡིན་པ་དེའི་རིགས་མཐུན་གྱི་ཤེས་པ་སྔ་མའི་སྟེང་གི་རང་འབྲས་ཤེས་པ་གསལ་རིག་
ཏུ་སྐྱེད་པའི་ནུས་པ་འཇོག་ལགས། ལྷདྲི་བ་བརྒྱད་པ། སྒོ་མང་པས་དབུ་ཕར་གྱི་སྐབས་
སུ། སེམས་ཅན་གྱི་དབང་ཤེས་ཡིན་ན། ལུང་མ་བསྟན་ཡིན་པས་ཁྱབ་ཟེར་བ་དེའི་ཁུངས་
ཅི་ལྟར་ཡིན་གསུངས་པའི་ལོན་ནི། མདོ་དང་བསྟན་བཅོས་ཚད་ལྡན་དག་ལས། དགེ་
མི་དགེ་ནི་ཀུན་སློང་གི་བསམ་པའི་འཕྲུལ་ལ་རག་ལས་པར་གསུངས་པ་རྣམས་ཁུངས་སུ་
འགྲོ་སྙམ་སྟེ། དེའི་ཚུལ་ནི། དབང་ཤེས་རྣམས་ཡུལ་དབང་རྣམ་ཤེས་གསུམ་ཚོགས་ཙམ་
གྱིས་འཕྲལ་འཕྲལ་དུ་འབྱུང་བ་ཡིན་གྱི། ཀུན་སློང་བཟང་ངན་ལ་མི་ལྟོས་སོ། །དད་པའི་
ཀུན་ནས་བསླངས་ཏེ་ཡུལ་ཁྱད་པར་ཅན་ལ་མིག་གིས་བལྟས་པའི་ཚེ། བལྟས་པའི་མིག་
ཤེས་དེ་དང་དུས་མཉམ་དུ་འཇུག་པའི་ཡིད་ཤེས་སེམས་པ་དེ་དགེ་བར་འཇོག་པ་ཡིན་གྱི།
དབང་ཤེས་དགེ་བར་མི་འཇོག་སྟེ། དབང་ཤེས་སྐྱེ་མི་སྐྱེ་ཡུལ་དབང་སོགས་ཀྱི་ཚོགས་པ་
ཡོད་མེད་ཉིད་ལ་རག་ལས་པ་ཙམ་ལས་ཀུན་སློང་གི་བསམ་པའི་ཁྱད་པར་གང་ལའང་མི་
ལྟོས་པའི་ཕྱིར་རོ། ༈དྲི་བ་དགུ་པ། །དྲན་འགྱུར་བྱི་བའི་དུག་བཞིན་ནོ། ཞེས་པ་དུག་དེ་
སེམས་ཅན་སུའི་རྒྱུད་ལ་ཡོད་ནས་འབྲུག་སྒྲ་ཐོས་པ་ན་ལངས་པ་ཡིན་ཞེས་པ་ལ། བདག་

དྲིས་ལན་མཁས་པའི་དགའ་སྟོན། 224
གི་བླ་མ་མཁས་པའི་དབང་པོ་དེའི་ཞལ་ནས། དུག་དེ་འཕྱི་བ་རང་གི་རྒྱུད་ལ་ཡོད་དེ། འཕྱི་
བ་དེ་དགུན་དུས་ཚང་དུ་ཉལ་ཁར་ཆུས་ལྟོ་བ་དག་པར་བྱས་ཏེ་ཉལ་ལ། དེ་ལྟར་མ་བྱས་
ན་ལུས་སེམས་ལྕི་ཞིང་འཐིབས་པས་མི་བདེ་ལ། དཔྱིད་དུས་འབྲུག་སྒྲ་ཐོས་པ་ན་ཟས་དུག་
ལངས་ནས་ན་བའི་ཚེ། སྔར་རྨུགས་པ་ན་དུག་ཞུགས་པར་དྲན་པ་ཡིན། ཞེས་རྨུགས་པའི་
དོན་སེམས་བྱུང་རྨུགས་པ་ལ་གསུངས་ཏེ། ཤེར་ལེའི་ཟིན་བྲིས་སུ། དགུན་གྱི་དུས་བྱི་བས་
སོ་བཏབ་པ། ཞེས་བྱུང་བ་དང་མི་མཐུན་ནོ། །ཕལ་ཆེར་གྱིས། འཕྱི་བས་མི་ལ་སོ་བཏབ་
པའི་དུག་ལ་ཟེར་ཏེ། དེ་ལྟར་ན་དུག་དེ་འཕྱི་བས་སོ་བཏབ་པའི་མིའི་རྒྱུད་ལ་འཇོག་དགོས་
ཤིང་། རྨུགས་པའི་དོན་སོ་བཏབ་པ་ལ་བྱ་དགོས་སོ། ། ཡང་དམ་པ་འགའ་ཞིག །འདིའི་
བྱི་བ་ཟེར་བ་དེ་ཏེའུ་ལོ་པ་ཞེས་པའི་སྲོག་ཆགས་དེ་ཡིན་གསུང་། འདིའི་བྱི་བ་ནི་ཙི་གུའི་
མིང་ཡིན་གྱི། དགུན་དུས་ཉལ་བའི་འཕྱི་བའི་མིང་མ་ཡིན་པས་བཤད་པ་དེ་དག་ཡི་གེའི་
དོན་དུ་མ་སོང་ངོ༌། །ཡོངས་འཛིན་ཁྲི་ཆེན་ངག་དབང་སྙན་གྲགས་དཔལ་བཟང་པོར། བདག་
གིས་དོགས་གཅོད་ཞུས་པར། འདི་བྱི་བ་མཆེ་བའི་དུག་ཅན་ཞིག་ཡོད་པས་དེས་མི་ལ་སོ་
བཏབ་པའི་དུག་ཡིན་གསུང་ངོ༌། །བེ་རོ་ཙ་ན་རཀྵི་ཏའི་སྤྱོད་འཇུག་དཀའ་འགྲེལ་ལས། ལྡོང་
རོས་ཀྱིས་བསྐུས་པའི་བྱི་བའི་དུག་གིས་ལུས་ལ་ཟིན་པར་གྱུར་ན་དུས་གཞན་དུ་འབྲུག་གི་
སྒྲ་བསྒྲགས་པའི་ཚེ་རང་རིག་པ་མེད་ཀྱང་རྐྱེན་དེ་ཙམ་གྱིས་དུག་བླངས་ནས་རྣམ་པར་འཕེལ་
པར་བྱེད་པ་བཞིན་དུའོ། །ཞེས་དང་། བི་བྷུ་ཏི་ཙནྡྲའི་འགྲེལ་པར། བྱི་བ་ནི་འདིར་བ་བླ་
བྱུགས་པ་སྟེ། དེའི་དུག་དེས་རྨུགས་པའི་རྨས་ལུས་ལ་སྔར་བཀྲམ་པ་དུས་གཞན་དུ་འབྲུག་
སྒྲ་གྲག་པའི་དུས་ན་ལྡང་བར་འགྱུར་རོ། །ཞེས་འབྱུང་ངོ༌། །སློབ་དཔོན་དགེ་བ་ལྷས། དབྱར་
དུ་བྱི་བ་དུག་དང་བཅས་པར་འགྱུར་བས། སྦྲུལ་གྱིས་ཟིན་པའི་དུག་ལ་སྦྲུལ་མ་མཐོང་བར་

དྲིས་ལན་མཁས་པའི་དགའ་སྟོན། 
225
གནོད་པ་ན་བྱི་བའི་དུག་དུ་དྲན་པར་བཤད་པ་ལ། བུ་སྟོན་རིན་པོ་ཆེས། དེ་དྲན་པ་ཡང་
དག་མིན་པས་དཔེར་རུང་ངོ་ཞེས་བཀག་ནས། རང་གི་བཞེད་པ་ནི། འགྲེལ་པ་ཟླ་ཟེར་
ལས། ལྡོང་རོས་སམ་བ་བླས་བྱུགས་པའི་བྱི་བའི་རྨུགས་པས་དུག་ཞུགས་པ་དེ། འབྲུག་
གི་སྒྲ་གྲགས་པའི་དུས་ན་དོག་ལངས་པས་སྔར་དུག་མ་ལངས་ཀྱང་ཕྱིས་ལྡང་བ་བཞིན། སྔར་
མ་མྱོང་ཡང་ཕྱིས་དྲན་པ་མི་འགལ་ལོ། །བོད་རྣམས་སྔར་དུག་ཞུགས་པ་མ་ཤེས་ཀྱང་ཕྱིས་
ཤེས་པ་བཞིན་ཞེས་འཆད་དོ། །ཞེས་གསུངས་སོ། ། སྤྱོད་འཇུག་དར་ཊཱིཀ་ལས། དཔེར་
ན་དགུན་གྱི་དུས་སུ་བྱི་བས་ལུས་ལ་རྨུགས་པ་ན་བྱི་དུག་ཞུགས་ཡོད་ཀྱང་དམུགས་པ་མྱོང་
གི་དུག་མ་མྱོང་ངོ༌། །དེ་ལས་དུས་ཕྱིས་འབྲུག་གི་སྒྲ་ཐོས་པ་ན་དམུགས་པའི་ཚེ་དུག་ཞུགས་
པརའདུ ག་སྙམ་དུ་དྲན་ཀྱང་སྔར་གྱི་ཚེ་དུག་མ་མྱོང་བ་བཞིན་ནོ། །ཞེས་གསུངས་སོ། ། རྒྱ་
བོད་ཀྱི་སྤྱོད་འཇུག་གི་འགྲེལ་པ་རྣམས་སུ་བྱི་དུག་དེ་འབྲུག་སྒྲ་ཐོས་པས་ལྡང་བ་གསལ་བར་
བྱུང་མོད། རང་གཞན་སུ་ལ་ཡོད་མི་གསལ་བས་དར་ཊི ཀ་སོགས་ཀྱི་གསུངས་ཚུལ་ལ་
དཔགས་ན་བྱི་བས་ཕར་གཞན་ལ་སོ་བཏབ་པའི་དུག་ལྟ་བུར་སྣང་ལ་མང་པོས་ཀྱང་དེ་ལྟར་
འདོད་དོ། ༈དྲི་བ་བཅུ་པའི་ལན་ནི། ལྷའི་གྲོ་སྐད་ཅིག་ཅེས་པ་ལ། གྲོ་སྐད་ཅིག་དང་།
བགྲོད་སྐད་ཅིག་སོགས་མི་འདྲ་བ་འགའ་བྱུང་ཡང་ཡང་། ། འདི་སྔ་དྲོ་ཕྱི་དྲོ་ཞེས་པའི་ཡིག་གེ་དྲོ་
ཡིན་པར་མངོན། དགའ་ལྡན་གྱི་ལྷའི་ཞག་གཅིག་ལ་མི་ལོ་བཞི་བརྒྱ་ཡོད་པས། འཕགས་
པ་ཐོགས་མེད་དགའ་ལྡན་དུ་དེ་དག་གི་སྔ་དྲོའི་ཆ་སྐད་ཅིག་མ་གཅིག་བཞུགས་པའི་ཡུན་ཚད་
ལ་མི་ལོ་ལྔ་བཅུ་སོང་བ་ཤིན་ཏུ་མཐུན་ཞིང་། བླ་མ་ཡོངས་འཛིན་རིན་པོ་ཆེས་མཛད་པའི་
ལམ་རིམ་བརྒྱུད་པའི་རྣམ་ཐར་ཆེན་མོའི་དགོངས་པའང་ཡིན། འོན་ཀྱང་བཀྲས་ལྷུན་པར་
མར་ལྷའི་གྲོ་སྐད་ཅིག་ཅེས་ག་ཡིག་བྱུང་བ་ཡིག་མཁན་གྱི་ཡིན་ནོར་རོ། ༈དྲི་བ་བཅུ་གཅིག

དྲིས་ལན་མཁས་པའི་དགའ་སྟོན། 226
པའི་ལན་ནི། བཀའ་གདམས་གླེགས་བམ་ཞེས་པ། ཕ་ཆོས་དང་བུ་ཆོས་སུ་གྲགས་པ་གཉིས་
ཡིན་ཏེ། ཕ་ཆོས་ལ་ལེའུ་ཉེར་དྲུག་དང་། བུ་ཆོས་ལེའུ་ཉེར་གསུམ་དང་། ཁ་སྐོང་བཅས་
ཡོངས་བསྡོམས་ཕ་ཆོས་བུ་ཆོས་པོད་གཉིས་ལ་ཆོས་ཚན་ལྔ་བཅུ་རྩ་བཞི་བཞུགས། གསུང་
པ་པོ་ནི་ཇོ་བོ་ཨ་ཏི་ཤ་ཡིན་ལ། ཞུ་བ་པོའི་སྒོ་ནས་ཕ་འབྲོམ་སྟོན་གྱིས་ཞུས་པ་ལ་ཕ་ཆོས་
དང་། བུ་ཁུ་རྔོག་གཉིས་ཀྱིས་ཞུས་པ་ལ་བུ་ཆོས་ཞེས་བཏགས་སོ། །འདི་ལ་འགའ་ཞིག་
ཏུ་བཀའ་གདམས་སྤྲུལ་བའི་གླེགས་བམ་ཞེས་འབྱུང་ཡང་། རྗེ་བླ་མའི་སྙན་བརྒྱུད་སྤྲུལ་
བའི་གླེགས་བམ་ནི་མ་ཡིན་ཏེ། འདི་ནི་སྣོད་ལྡན་གྱི་གང་ཟག་རེ་རེ་ཙམ་ལ་བརྒྱུད་པ་མ་
གཏོགས་གཞན་གྱི་སྤྱོད་ཡུལ་མིན་པར་གསུང་ངོ་། ལྟདྲི་བ་བཅུ་གཉིས་པའི་ལན། སྟོང་
ཐུན་ཞེས་པའི་སྒྲ་དོན་ནི། གཞུང་གཅིག་མཐར་ཆགས་སུ་བཤད་པ་མ་ཡིན་པར། གཞུང་
མང་པོའི་དཀའ་གནས་བླངས་ནས་སྨན་ཐུན་ལྟ་བུར་ཚན་ཚན་དུ་བཏུས་ནས་བཤད་པས་ན་
སྟོང་ཐུན་ཟེར་བ་ཡིན་ཞེས། བདག་ཅག་གི་བླ་མ་མཁོས་གྲུབ་ཆེན་པོ་རྗེ་དྷརྨ་བཛྲའི་ཞལ་
ནས་དངོས་སུ་གསུང་ངོ་། དེས་ན་སྟོང་ནི་མང་ཚིག་དང་། ཐུན་ནི་སྨན་ཐུན་གཅིག་གཉིས་
ཟེར་བའི་ཐུན་དེ་ཡིན་པས་འཕུལ་ཡིག་མེད་དོ། ༈དྲི་བ་བཅུ་གསུམ་པའི་ལན་ནི། ཚོལ་
ཀྲོའམ་ཚོལ་གྲོ་ཞེས་པ་འདི་ལ། ལམ་རིམ་དགའ་ལྡན་དང་། གཙང་ཕྱོགས་ལྷུན་པོ་རྩེའི་
པར་རྙིང་གཉིས་དང་། པར་གསར་འགའ་ཞིག་ཏུ། ཚོལ་ཀྲོ་ཞེས་ཀ་བཟེད་ཀྱི་ཀྲོ་རྐྱང་བྱུང་
ལ། པར་གསར་ལ་ལར། ཚོལ་ཀྲོའམ་ཞེས་འས་འཕུལ་ཡོད་དོ། །འདིར་ཚོ་རྟེན་ནམ་
འཚོ་ཐབས་ཚོལ་བའི་མིང་ཡིན་གྱི། ནོར་ཚོལ་བའི་ཕྱིར་འགྲོ་འདུག་བྱེད་པའི་དོན་མ་ཡིན
པར་གསལ་བས། ཚོལ་ཀྲོའམ་ཚོལ་གྲོ་ཞེས་འཕུལ་ཡིག་མེད་པ་དང་། ཀ་བཟེད་དང་ག་
ཟུམ་འབྱུང་བ་ནི་ཚོལ་ཞེས་པའི་རྗེས་འཇུག་ལ་ཡིག་གི་མཐར་ད་དྲག་འཐོབ་མི་འཐོབ་ཀྱི་

དྲིས་ལན་མཁས་པའི་དགའ་སྟོན། 
227
ཁྱད་དུ་སྣང་བས་གང་ལྟར་ཡང་རུང་ངོ༌། །དེས་ན་ཚོལ་ཁྲོ་ཞེས་མ་ནིང་ཁ་ཡིག་མི་འཐོབ་
བོ། ༈དྲི་བ་བཅུ་བཞི་པ། ཐལ་འགྱུར་པས་རང་རྒྱུད་ཀྱི་གཏན་ཚིགས་མི་བཞེད་ཅེས་པའི་
རང་རྒྱུད་གང་ལགས་ཞེས་པའི་ལན་ནི། སྐབས་འདིའི་རང་རྒྱུད་ཀྱི་དོན་ནི། རང་ངོས་
ནས་གྲུབ་པ་ལ་བྱེད་དེ། དེ་ཡང་གཏན་ཚིགས་ཀྱི་ཆོས་ཅན་དང་ཚུལ་གསུམ་རང་ངོས་ནས་
གྲུབ་ཅིང་། དེ་ལྟར་དུ་སྔ་རྒོལ་ཕྱི་རྒོལ་གཉིས་ཀའི་ཚད་མས་ཀྱང་གྲུབ་པའི་སྒོ་ནས་སྐབས་
གང་ཡིན་གྱི་བསྒྲུབ་བྱ་རྟོགས་པར་བྱེད་པ་ནི། རང་རྒྱུད་ཀྱི་གཏན་ཚིགས་ཀྱི་དོན་ཡིན་པས་
ཐལ་འགྱུར་པས་དེ་འདྲ་བ་གཏན་ནས་མི་འདོད་དོ། །རང་རྒྱུད་ཀྱི་རྟགས་འདོད་ཕྱིན་རང་
ངོས་ནས་གྲུབ་པ་ཁས་ལེན་དགོས་ཏེ། ལྷག་མཐོང་ཆེན་མོ་ལས། རང་རྒྱུད་ཀྱི་རྟགས་རང་
གི་ལུགས་ལ་ཞལ་གྱིས་བཞེས་པའི་རྒྱུ་མཚན་ཡང་ཐ་སྙད་དུ་རང་གི་ངོ་བོས་གྲུབ་པའི་རང་
མཚན་ཡོད་པ་འདི་ཡིན་པས། རང་རྒྱུད་ཀྱི་རྟགས་རང་ལུགས་ལ་འཇོག་མི་འཇོག་ནི་དགག་
བྱ་ཤིན་ཏུ་ཕྲ་བ་འདི་ལ་ཐུག་པ་ཡིན། །ཞེས་གསུངས་པའི་ཕྱིར་རོ། །འོ་ན། ཐལ་འགྱུར་
བས་ཚུལ་གསུམ་པའི་གཏན་ཚིགས་དང་། དེ་རྒོལ་ཕྱིར་རྒོལ་གཉིས་ཀྱི་ཚད་མས་མཐུན་
སྣང་དུ་གྲུབ་པ་ཞིག་མི་བཞེད་དམ་ཞེ་ན། དེ་འདྲ་མི་འདོད་པ་མ་ཡིན་ཏེ། ཐལ་འགྱུར་པ་
ནང་ཕན་ཚུན་ནམ་ཐལ་འགྱུར་པའི་ལྟ་བ་རྙེད་པའི་རྒོལ་བ་གཉིས་ཀྱིས་ཇི་ལྟ་བ་དང་ཇི་སྙེད་
པའི་རྣམ་གཞག་འགའ་ཞིག་གཏན་ལ་དབབ་པའི་ཕྱིར་དུ་འགོད་པའི་གཏན་ཚིགས་ཀྱི་ཆོས་
ཅན་དང་ཚུལ་གསུམ།. རྒོལ་བ་གཉིས་ཀའི་མཐུན་སྣང་དུ་ཚད་མས་གྲུབ་ཀྱང་རང་རྒྱུད་
ཀྱི་གཏན་ཚིགས་སུ་འགྱུར་མི་དགོས་པར་སྟོང་ཐུན་སྐལ་བཟང་མིག་འབྱེད་ལས་གསུངས་
པའི་ཕྱིརཾ། དེར་མ་ཟད་ཐལ་འགྱུར་པ་དང་། རང་སྡེ་འོག་མ་རྣམས་རྩོད་པའི་ཚེ་གཏན་
ཚིགས་གང་འགོད་ཀྱི་ཆོས་ཅན་དང་ཚུལ་གསུམ་སོགས་རྒོལ་བ་གཉིས་ཀའི་ཚད་མས་གྲུབ་

དྲིས་ལན་མཁས་པའི་དགའ་སྟོན། 228
པ་མེད་ཅེས་པ་མ་ཡིན་ཏེ། མྱུ་གུ་ལྟ་བུ་ཆོས་ཅན་དུ་བཟུང་བའི་ཚེ་ཆོས་ཅན་གཉིས་ཀའི་
ཐུན་མོང་དུ་ཚད་མས་གྲུབ་མོད། འོན་ཀྱང་ཚད་མས་གྲུབ་ཚུལ་ཐུན་མོང་བ་མེད་པས་ན་
ཐལ་འགྱུར་བ་དང་། རང་སྡེ་འོག་མ་རྣམས་རྩོད་པའི་ཚེ་ཆོས་ཅན་མཐུན་སྣང་བ་མེད་ཅེས་
གསུངས་པ་ཡིན་གྱི། ཆོས་ཅན་གཉིས་ཀའི་ཐུན་མོང་དུ་མ་གྲུབ་ཟེར་བ་མ་ཡིན་ནོ། །ཚད་
མས་གྲུབ་ཚུལ་མཐུན་སྣང་བ་མེད་པའི་དོན་ཡང་། རང་སྡེ་འོག་མ་ལྟར་ན་ཡུལ་གང་ལ་
ཚད་མར་སོང་ཡང་ཡུལ་དེ་རང་གི་མཚན་ཉིད་ཀྱིས་གྲུབ་པ་ལ་ཚད་མར་སོང་བས་ཁྱབ་ལ།
ཐལ་འགྱུར་བས་དེ་ལས་ལྡོག་པར་བཞེད་པའི་ཕྱིར་རོ། །དེས་ན་ཐལ་འགྱུར་བ་དང་། རང་
གཞན་གྱི་སྡེ་པ་འོག་མ་རྣམས་རྩོད་པའི་ཚེ་ཆོས་ཅན་མཐུན་སྣང་བ་གཏན་ནས་མེད་ལ། སྡེ་
པ་འོག་མ་རྣམས་ཕན་ཚུན་རྩོད་པའི་ཚེ་ཆོས་ཅན་མཐུན་སྣང་བ་ཡོད་པ་ཡིན་ནོ། །དེའི་ཕྱིར་
ཐལ་འགྱུར་བས་རང་རྒྱུད་ཀྱི་གཏན་ཚིགས་མི་བཞེད་པ་དང༌། སྡེ་པ་འོག་མ་དང་རྩོད་པ་
ན་ཆོས་ཅན་མཐུན་སྣང་བ་མི་འཇོག་པ་སོགས་ནི་རང་ངོས་ནས་གྲུབ་པ་ཞལ་གྱིས་མི་བཞེད་
པ་འདི་རང་ལ་ཐུག་པ་ཡིན་ནོ། ༈དྲི་བ་བཅོ་ལྔ་པ། ལམ་རིམ་ཆེན་མོར། མ་བྱིན་ལེན་
གཞི་ལས་ལྕི་བའི་སྐབས་སུ་གོང་དུ་ཆུད་པ་འཕྲོག་པ་ཞེས་པ་དེ་གང་ཡིན་ཞེས་པའི་ལན་ནི།
གྲོ་ལུང་པའི་བསྟན་རིམ་ཆེན་མོར། གྲོང་དུ་ཆུད་པ་ཞེས་འབྱུང་ངོ༌། །རྒྱལ་དབང་ཐམས་
ཅད་མཁྱེན་པ་བསྐལ་བཟང་རྒྱ་མཚོའི་གསུང་ལས་ཀྱང་། གོང་དུ་ཆུད་པ་ལ་བསྡུ་བར་གྲོང་
དུ་ཆུད་པ་ཞེས་འབྱུང་བས་ཁོ་རང་གི་ཁྱིམ་མམ་མཛོད་ལྟ་བུ་ནས་འཕྲོག་པ། ཞེས་གསུངས།
བ་སོའི་མཆན་དུ། བྲང་དུ་ཆུད་པ་ཞེས་འབྱུང་བས་བྲང་ནི། བྲང་ཁང་སྟེ་གནས་ཁང་གི་
མིང་ཡིན་པས་གསུང་སྔ་ཕྱི་གཉིས་དགོངས་པ་གཅིག་གོ །དེས་ན་ནོར་བདག་གི་གནས་
ཁང་དམ་ཁྱིམ་ནང་ནས་འཕྲོག་པའི་དོན་ནོ། །འདི་ལ་དྲིན་ཅན་རྩ་བའི་བླ་མ་ཡོངས་འཛིན་

དྲིས་ལན་མཁས་པའི་དགའ་སྟོན། 
229
ཁྲི་ཆེན་ངག་དབང་སྙན་གྲགས་དཔལ་བཟང་པོས། གོང་དུ་ཆུད་པ་འཕྲོག་པ་ཞེས་པ་ནི། གོང་
ཐག་བཅད་ནས་འཕྲོག་པ་ལ་བྱེད་གསུང་ངོ༌། །རྨོངས་བློའི་རྣམ་རྟོག་གི་ཤར་ཚོད་ཅིག་ལ།
གང་དུ་ཆུད་པ་ནི། སྐྱེས་བུ་དམ་པ་ལྟ་བུ་ཡུལ་གོང་མའི་ཕྱག་རྫས་སུ་ཆུད་པ་ལ་བྱེད་ན། སྐབས་
དེའི་ཚིག་སྔ་ཕྱིའི་བབ་དང་འབྲེལ་ལམ་སྙམ་པ་འང་འཆར་རོ། ༈སྤུངས་རྟགས་ལ་ཡི་གེ་
གང་འཐོབ་ཅེས་པ་ནི། ཁ་སྐད་ལ་བུངས་རྟགས་དང་། བུངས་རྟོགས་ཟེར་ཡང་། དབུ་
ལ་ཐོག་ཅེས་པ་ཡིན་སྙམ། དེ་ལྟར་ཡིན་ཚེ་དབུལ་བྱའི་རྫས་ལ་བྱ་དགོས་པས་དས་འཕུལ་
འཐོབ། འབུལ་ཐོག་ཅེས་འས་འཕུལ་བྱས་ཚེ་བྱེད་ཚིག་འབུལ་བྱེད་ལ་འགྲོ་བས་དོན་ལ་
མི་བདེ་སྙམ་པ་ལགས་པས་ཐུགས་གཞིགས་མཛོད། སླར་ཡི་གེའི་བྱ་བྱེད་ལས་ཀྱི་ཁྱད་པར་
འདི་ཤིན་ཏུ་གལ་ཆེ་སྟེ། འདི་མ་ཤེས་ན་གསུང་རབ་སྤྱི་དང་ཁྱད་པར་ལྟ་བའི་སྐོར་གྱི་གཞུང་
ཆེན་པོའི་དཀའ་གནད་ཇི་བཞིན་མི་གོ་ཞེས་མཁས་གྲུབ་ཆེན་པོ་ཤིང་བཟའ་རྡོ་རྗེ་འཆང་གིས་
གསུངས་པས། དེ་ཐུགས་མད་ཀྱང་དོན་གཉེར་བྱེད་མཁན་དང༌། གལ་པོ་ཆེར་འཛིན་པ་
དཀོན་པར་སྣང་ངོ༌། །དྲི་བ་འདི་དག་ལ་ལན་ཞིབ་རྒྱས་གནང་གསུང་འདུག་ཀྱང་། ཉིད་
བོ་ཏི་ལྔ་ལ་བསླབ་སྦྱངས་མཐར་ཕྱིན་པའི་ཡོངས་ཀྱི་དགེ་བའི་བཤེས་གཉེན་ཆེན་པོར་བཞུགས་
ཕྱིར། གནད་དོན་མ་ཕིགས་པའི་མཚན་ཉིད་པའི་ལུང་རིགས་སུ་རློམ་པའི་བཤད་པའམ་
མང་པོ་སྤྲོ་བ་ལ་དགོས་པ་མི་འདུག་པས་གོ་ཚོད་མདོར་འདྲིལ་ནས་སུག་བྲིས་སུ་བགྱིས་ཏེ་
ཕུལ་བའོ། །མང་ཐོས་ཡོན་ཏན་མཛོད་ལ་མངའ་བརྙེས་ཀྱང་། །ལེགས་བཤད་གཏམ་
གྱིས་ནམ་ཡང་མི་ངོམས་པ། །འཕགས་ཆེན་དམ་པའི་རྣམ་ཐར་ཁྱོད་ཀྱིས་འཛིན། །ཚུལ་
འདིར་ཁོ་བོ་སྙིང་ནས་ཡིད་རང་སྤྲོ། །རྒྱ་ཆེན་གཞུང་ལ་ལོ་མང་སྦྱངས་པའི་མཐར། །གྲགས་
སྙན་གོ་ས་ཟང་ཟིང་འདུ་འགོད་ཙམ། །སྙིང་པོ་དམ་པར་འཛིན་ལ་མཁས་ཁྱོད་ཀྱི། །མཛད་

དྲིས་ལན་མཁས་པའི་དགའ་སྟོན། 230
བཟང་མེ་ན་ཀ་འདིས་ཅོ་འདྲི་བྱེད། །དྲི་ཚིག་ཀོ་ཀི་ལ་ཡིས་སྡུན་བསུས་པའི། །དྲིས་ལན་
ཡིད་འོང་དབྱར་གྱི་དཔལ་མོ་འདི། །གཟུར་གནས་བློ་ལྡན་དོན་གཉེར་བླ་མ་རར། །ལེགས་
བཤད་སྦྲང་རྩིའི་དགའ་སྟོན་འགྱེད་ལ་བྲེལ། །ངོས་ནས་སྐྱེས་སྦྱངས་རྣམ་དཔྱོད་དམན་ན་
ཡང་། །དམ་པའི་གསུངས་དག་གྱེན་བཟློག་མ་ཕོད་དེ། །ཤར་ཚོད་བྲིས་པའི་སྤྱི་བརྟོལ་
ཆེ་འགྱུར་ན། །སྙིང་སྡུག་བུ་ལ་མ་བཞིན་བཟོད་པར་གསོལ། །ངེས་པ་དོན་གྱི་མཁས་གྲུབ་
དུ་མའི་ཞབས། །སྤྱི་གཙུག་རྒྱན་དུ་བཀོད་པའི་བྱིན་རླབས་རྩི། །སྙིང་ལ་ཡང་ཡང་བྲན་
པའི་གྲགས་འདོད་ཀྱིས། ། མ་བསླད་དྭངས་པའི་ཡིད་ཀྱིས་བཀོད་པའི་དགེས། །བདག་
ཅག་དེང་ནས་ཚེ་རབས་ཐམས་ཅད་དུ། །ཚངས་སྤྱོད་རྣམ་སྨིན་བརྒྱད་ལྡན་རྟེན་བརྒྱུད་དེ།
འཇམ་མགོན་བླ་མའི་མདོ་སྔགས་བསྟན་པ་ལ། །ལྷན་དུ་ཐོས་བསམ་སྒོམ་པ་མཐར་ཕྱིན་
ཤོག། །ཅེས་ལུང་རིགས་སྨྲ་བའི་དབང་ཕྱུག་ཨ་ལག་ཤ་ལྷ་རམས་པ་ངག་དབང་བསྟན་དར་
ལགས་ཀྱི་དྲིས་ལན་དུ་དབྱངས་ཅན་དགའ་བའི་བློ་གྲོས་ཀྱིས་ཕུལ་བའོ།། མངྒལཾ།། །།
༄༅། །དྲིས་ལན་ཉུང་གསལ་བཞུགས་སོ། །བསྟན་པའི་གསལ་བྱེད་མཚུངས་མེད་དམ་
པའི་བཀའ་ལན་འབུལ་བ། རྗེའི་རྣམ་ཐར་ཟུར་འདེབས་སུ། ལྷཟབ་མདོ་གསུམ་ཞེས་པ་
མདོ་གང་ལ་ངོས་འཛིན་ཞེས་པའི་ལན་ནི། དམ་པ་འགའ་ཞིག་ཤེར་སྙིད། མདོ་སྡུད་པ་
བཟང་སྤྱོད་སྨོན་ལམ་གསུམ་ལ་བྱེད་པར་སྣང་། དེ་ལྟར་ན། ཟུར་འདེབས་ལས།་ ཟབ་
མདོ་གསུམ་ཐུགས་ཐོག་ནས་སྡུད་པ་གང་ཐོན་ཞེས་ཟབ་མདོ་གསུམ་ལས་སྡུད་པ་ལོགས་སུ་
བཤད་པ་མིན་ནམ་ཞེ་ན། དེའི་དོན་ནི། ཟབ་མདོ་གསུམ་གྱི་ནང་ནས་མདོ་གཞན་གཉིས་
ཐུགས་ཐོག་ནས་གསུངས་ཀྱང་སྡུད་པ་ཐུགས་ཐོག་ནས་གང་ཐོན་གསུངས་རྗེས་དཔེ་ཐོག་

དྲིས་ལན་མཁས་པའི་དགའ་སྟོན། 
231
ནས་གསུངས་ཞེས་པའམ་སྡུད་པ་གང་འགྲོ་རེ་གསུངས་ཞེས་པའོ། །ཁོ་བོའི་བསམ་ཚོད།
ཟབ་མདོ་གསུམ་ཞེས་པ་འཇམ་སྡུད་བཟང་གསུམ་ལ་བྱེད་སྙམ། འོ་ན། འཇམ་དཔལ་
མཚན་བརྗོད་མདོ་ཡིན་ནམ་ཞེ་ན། མདོ་རྒྱུད་གཉིས་སུ་ཕྱེ་བའི་མདོ་མིན་ཡང་སྤྱིར་མདོ་
ཡིན་ཏེ། རྒྱུད་སྡེ་རྣམས་ལ་མདོ་དང་མདོ་སྡེ་ཞེས་དཔུང་བཟང་གིས་ཞུས་པ་སོགས་རྒྱུད་
མང་པོ་ལས་གསུངས་པའི་ཕྱིར་རོ། ༈བཅས་ལྡན་དགེ་སློང་གིས་ཆང་འཐུང་ཚེ་མིད་ཐེབས་
རེ་ལ་ལྟུང་བྱེད་རེ་རེ་འབྱུང་སྟེ། ད་འདྲའི་དགེ་སློང་གིས་ཕྱི་དྲོ་ཁ་ཟས་ཟོས་ན་ཁམ་རེ་ལ་
ལྟུང་བྱེད་རེ་འབྱུང་བར་གསུངས་པ་གང་ཞིག །རིགས་པ་མཚུངས་པའི་ཕྱིར། བསླབ་
བྱ་ཉུང་ངུ་རྣམ་གསལ་གྱི་གསུངས་ཚུལ་དེ། མྱོས་འགྱུར་འཐུང་བའི་ཉེས་དམིགས་སམ་
དགག་བྱ་ལ་དགོངས་པ་ཡིན་གྱི། ལྟུང་བའི་མཐར་ཐུག་རྫོགས་པ་གཞན་མ་དད་པ་སྐྱེད་
ནུས་མི་ནུས་ལ་ལྟོས་མི་དགོས་པར་མགུལ་དུ་མིད་པ་ཙམ་གྱིས་ལྟུང་བའི་མཐུར་ཐུག་རྫོགས་
པར་འདུལ་བ་ལུང་དང་དགོངས་འགྲེལ་གྱི་བསྟན་བཅོས་མང་པོར་གསུངས་པའི་ཕྱིར།
ལྷལས་ཆོག་ཆེན་མོ་དབུས་པར་ཤོག་གྲངས་བརྒྱ་དང་ང་དྲུག་པའི་དབུ་ཟེ་ཡིག་ཕྲེང་དྲུག་པོ།
པཎ་ཆེན་རིན་པོ་ཆེས་དབུས་ཕྱོགས་སུ་བུད་མེད་བསྙེན་རྫོགས་གནང་འདུག་པ་རྒྱ་མ་དག་
སློང་མར་གྲགས་པ་བཙུནཔའི་ཚད་ཐུབ་བྱུང་ཟེར་བ་དེ་ལྟར་ཡིན་ནམ་ཞེས་པའི་ལན་འབུལ་
བ། པཎ་ཆེན་གསེར་མདོག་ཅན་པས་དེ་ལྟར་བྱས་པར་གྲགས་རེ། སྐབས་འདིའི་པཎ་
ཆེན་རིན་པོ་ཆེ་ཞེས་པ་ནི། ས་སྐྱའི་དགོན་ལག་གསེར་མདོག་ཅན་ཞེས་པ་འདེབས་མཁན་
པཎ་ཆེན་ཤཱཀྱ་མཆོག་ལྡན་ཟེར་བ་དེ་ཡིན། རང་ཅག་གི་སྐྱབས་མགོན་པཎ་ཆེན་ཐམས་
ཅད་མཁྱེན་པར་རྣམ་པར་ཀུན་ཏུ་འཁྲུལ་བ་མི་བྱ་སྟེ། སྐྱབས་མགོན་དེ་ཉིད་ཀྱི་སྐུ་ཕྲེང་གང་
གིས་ཀྱང་དེ་འདྲ་གནང་བའི་གཏམ་ཟུར་ཙམ་ཡང་མེད་དོ། ། ས་སྐྱའི་པཎ་ཆེན་དུ་གྲགས་

དྲིས་ལན་མཁས་པའི་དགའ་སྟོན། 232
པ་ཤཱ ཀྱ་མཆོག་པས། བུད་མེད་བསྙེད་རྫོགས་བྱས་པ་དེ་ལ་མཁས་པ་གཞན་གྱིས་དགག་
པ་བཏང་བ་ལ། མཁན་ཆེན་ངག་དབང་ཆོས་གྲགས་ས་སྐྱའི་ཐུགས་ཞེན་གྱིས། པཎ་ཆེན་
གསེར་མདོག་ཅན་པ་ཁོང་འདུལ་བའི་བདག་པོ་ཡིན་པས་གསུང་རྒྱུ་ལོས་ཡོད་ཅེས་པ་ཙམ་
ལས་གཞན་ལུང་རིགས་ཀྱི་སྒྲུབ་བྱེད་ཡང་དག་གཏུགས་པར། ལས་ཆོག་དེ་ཉིད་ཀྱི་འཕྲོ་
ཤོག་གྲངས་བརྒྱད་བདུན་པའི་དབུ་ཟེ་ལ་འབྱུང་བའི་ཕྱིར་རོ། །ལོག་འདྲེན་ཆང་འཐུང་ནས་
སྤྱོད་པ་ཉམ་ས་པའི་ལོ་རྒྱུས་འདི་གར་བྲེལ་གཡེང་གིས་བཙལ་ལོང་མ་བྱུང་། བསྟན་འབར་
མའི་སྔགས་བོད་སྐད་དུ་བསྒྱུར་བ་ལག་ཏུ་མ་འབྱོར། སླར་རྙེད་ཚེ་འབུལ་ཆོག །དེ་ཚོགས་
འདོན་དུ་འཛུགས་པ་ཤིན་ཏུ་ལེགས། ༈རྟ་མགྲིན་ཡང་གསང་གི་ལས་བྱང་ཆེ་ཆུང་རྣམས་
སུ་མཆོད་པ་འབུལ་སྐབས། བདུག་སྤོས་སྣང་གསལ་ཞུགས་རོག་སྒྲ། །ཞེས་པའི་ཞུགས་
རོག་ཅིའི་མིང་ཞེས་པའི་ལན་འབུལ་བ། ཞུགས་རོག་དང་ཞུགས་རྟོག་ཅེས་བྲིས་པའང་སྣང་
སྟེ་ཡིག་ནོར་དུ་སེམས། དེས་ན་ཞུགས་ཏོག་ཅེས་པ་མེ་ཏོག་གི་མིང་སྟེ། ཞུགས་ནི་མེའི་
བརྡ་རྙིང་དུ་བཤད་དོ། །དྲིས་ལན་དྲི་ཟའི་གར་མཁན་ཁྱོད། །མང་ཐོས་སྤྱན་སྟོང་བཀྲ་བ་
ཡི། །མཚུངས་མེད་རྣམ་སད་དབང་པོའི་དྲུང་། །རྣར་སྙན་ཡིད་འབབ་གླུ་གར་བྱོས། །ཞེས་
པ་འདི་ནི་བསྟན་པའི་གསལ་བྱེད་དམ་པ་ལྕང་ལུང་པཎྜི་ཏ་བླ་མའི་བཀའ་ལན་དུ་སྙོམས་ལས་
པ་དབྱངས་ཅན་དགའ་བའི་བློ་གྲོས་ཀྱིས་ཕུལ་བའོ།།
༄༅། །གསུང་ལེན་མདོར་དྲིལ་ཏེ་འབུལ་བ། མཚོ་ཊཱིཀ་གི་ལས་བྱེ་བའི་གཞི་ལས། གནས་
ནས་ཕྱུང་བ་ཆོས་མིན་ལ་ཞེན་པ་ལ། བཟོད་པར་བྱ་བ་གསོལ་བཞིའི་ལས་སོགས་གསུམ་
བྱིན་པའི་འོག་ཏུ་མཐུན་པའི་གསོ་སྦྱོང་དངོས་བྱ་བར་གསུངས་པ་མ་གཏོགས། དབྱེན་བསྡུམ་
པའི་གསོ་སྦྱོང་གི་མིང་ཙམ་ཡང་མ་བྱུང་། རིན་ཆེན་ཕྲེང་བར། བཅུ་བཞི་པ་དང་བཅོ་

དྲིས་ལན་མཁས་པའི་དགའ་སྟོན།
233
ལྔ་པ་གཉིས་སུ་མ་ཟད་བྱེ་བ་རྣམས་མཐུན་པ་སྒྲུབ་པའི་ཕྱིར་དུ་མཐུན་པའི་གསོ་སྦྱོང་དང་།
ཞེས་སོགས་གསུངས་པ་ཙམ་ལས་གཞན་མ་བྱུང་བས་དབྱེན་བསྡུམ་པའི་གསོ་སྦྱོང་གི་ཁུངས་
སུ་འཁྲུལ་གཞི་མེད་དོ། །དེས་ན་པཎ་ཆེན་ཐམས་ཅད་མཁྱེན་པས། གཞི་གསུམ་ཆོ་གར།
བཀྲ་ཤིས་གསོ་སྦྱོང་། གནོད་པ་ཟློག་པའི་གསོ་སྦྱོང་། བསྡུམ་པའི་གསོ་སྦྱོང་གསུམ་བྱཚུལ་
གསུངས་པའི་ཕྱི་མ་དེ་ལ་དགོངས་པ་ཡིན་ངེས་པས། དེ་བྱ་ཚུལ་ནི། སྙན་གསན་སྐབས།
དེང་བསྡུམ་པའི་གསོ་སྦྱོང་མངོན་དུ་གྱུར་པ་ལགས་རེ། ཞེས་དང་། གསོལ་བའི་ལས་ཀྱི་
ཚེ། དེང་དགེ་འདུན་གྱི་བསྡུམ་པའི་གསོ་སྦྱོང་ལགས་ཏེ། ཞེས་པ་ལྟ་བུ་ཚིག་རིས་ཕྲན་བུ་
ཙམ་བསྒྱུར་བ་དང་དུས་བརྗོད་ཚུལ་མ་གཏོགས་སྦྱོར་དངོས་རྗེས་གསུམ་ཐམས་ཅད་གསོ་
སྦྱོང་བཅུ་བཞི་པ་སོགས་དང་འདྲ་བར་གསུངས་སོ། །དེས་ན་དགེ་འདུན་ཕན་ཚུན་ཐུགས་
མཐུན་ཅིང་བཤད་སྒྲུབ་འཕེལ་བ་སོགས་ཀྱི་ཆེད་བསྡུམ་པའི་གསོ་སྦྱོང་བྱེད་པ་ལ། དེའིསྔོན་
དུ་ལས་ཀྱི་དབྱེན་སོགས་འབྱུང་བ་མི་དགོས་སོ། ༈སོ་ཐར་རིགས་བརྒྱད་ཀྱི་ནང་ཚན་
བསྙེན་གནས་ཀྱི་སྡོམ་པ་ཡིན་ན། ཉིན་ཞག་གི་མཐའ་ཅན་ཡིན་པས་ཁྱབ་ཅིང་། ལེན་ཡུལ་
ཐོག་མར་སོ་ཐར་གྱི་སྡོམ་ལྡན་ཞིག་ལས་ངེས་པར་ལེན་དགོས་ཀྱི། རྟེན་གྱི་དྲུང་ནས་རང་
ཉིད་ཀྱིས་བླངས་པས་མི་ཆགས་སོ། ། ཟླ་ཕྱེད་པར་གྱི་བསྙེན་གནས་དུས་གཅིག་ཏུ་ལེན་པ་
ནི། ཉིན་ཞག་བཟླས་ཏེ་ལེན་པ་ཡིན་པས་ཞག་སྔོན་མའི་སྡོམ་པ་དེ་ཞག་ཕྱི་མའི་ནམ་ལངས་
དུས་གཏོང་ལ། དེ་ནས་སྔར་ཞག་བཟླས་ཏེ་བླངས་པའི་སྟོབས་ཀྱིས་ཞག་ཕྱི་མའི་སྡོམ་པ་
གསར་དུ་སྐྱེ་བ་ཡིན་པས་ཉིན་ཞག་གཅིག་པའི་སྡོམ་པར་མི་འགྱུར་བའི་སྐྱོན་མེད་དོ། །ལེན་
ཡུལ་འབྱོར་བ་འམ། རང་གིས་ཆོ་ག་ཤེས་ན་སློབ་དཔོན་ནམ། རྟེན་གྱི་དྲུང་ནས་གསལ་
འདེབས་ཀྱི་ཚུལ་དུ་ལེན་ནའང་ལེགས། མ་བླངས་ཀྱང་སྔར་ཞག་བཟླས་པའི་ནུས་པས་སྡོམ་

དྲིས་ལན་མཁས་པའི་དགའ་སྟོན། 
234
པ་སྔོན་དུ་གྱུར་པ་ཡིན་པས་བསྲུང་བར་བྱའོ། །ཞག་བཟླས་ཏེ་ལེན་ཞེས་པའི་དོན་ནི། ཟླ་
ཕྱེད་ཀྱི་ཉིན་ཞག་རེ་ལ་བསྙེན་གནས་ཡན་ལག་བརྒྱད་པར་སློབ་དཔོན་གྱིས་གཟུང་དུ་གསོལ་
ཞེས་པ་ལྟ་བུ་ཞག་གྲངས་སྨོས་ནས་བླང་བའི་དོན་ཡིན་གྱི། ཆོ་གའི་ཚིག་ལན་བཅོ་ལྔའི་བར་
རྗེས་ཟློས་བྱེད་པ་མིན་ནོ། །དེ་ལ་བྱེ་བྲག་སྨྲ་བས། སྔ་ཕྱིའི་དུས་ཀུན་ཏུ་གཞན་ལས་ལེན་
དགོས་པརའདོད་ལ། མདོ་སྡེ་པས། ཐོག་མར་སློབ་དཔོན་གཞན་ལས་ཟླ་བ་བྱུང་ངོ་ཅིག་
གི་ཉ་སྟོང་བརྒྱད་གསུམ་ལ་བསྲུང་བར་ཁས་བླངས་པ་དེས། ཕྱིས་རྟེན་གྱི་དྲུང་ནས་བླངས་
ནའང་རུང་པར་འདོད་དེ། འདི་གུ་ཡངས་པའི་དབང་དུ་བྱས་ནས་འདུལ་འཛིན་རྣམས་ཕྱག་
ལེན་དུ་མཛད་དོ། །ཐེག་པ་ཆེན་པོའི་མདོ་རྒྱུད་སོགས་ནས་བཤད་པའི་ཡན་ལག་བརྒྱད་
པའི་བསྙེན་གནས་སམ་ཐེག་ཆེན་གསོ་སྦྱོང་ནི། ཐེག་པ་ཆེན་པོའི་སྡོམ་པ་ཡིན་པས། སོ་
ཐར་གྱི་བསྙེན་གནས་དང་ཁྱད་པར་ཆེ་སྟེ། དེ་ལ་ཀུན་སློང་བྱང་ཆུབ་ཀྱི་སེམས་དང་། ལེན་
ཡུལ་ཐོག་མར་ཐེག་ཆེན་པོའི་སྡོམ་པ་བླངས་པའི་སློབ་དཔོན་ཞིག་གི་དྲུང་ནས་ལན་ཅིག་བླངས་
ནས། ཕྱིས་རྟེན་གྱི་དྲུང་ནས་ལེན་པའམ། དེ་ལྟར་མ་ཡིན་པར་དང་པོ་ཉིད་ནས་རྟེན་གྱི་
དྲུང་ནས་ལེན་ཡང་སྐྱེ་བར་གསུང་། སོ་ཐར་བསྙེན་གནས་དེ་ལྟར་མི་རུང་བའི་ཕྱིར། དེས་
ན་ཐེག་པ་ཆེན་པོའི་གསོ་སྦྱོང་དང་། སོ་ཐར་གྱི་བསྙེན་གནས་གཉིས་བསླབ་བྱའི་གྲངས་
དང་གསོ་སྦྱང་ཞེས་པའི་ཐ་སྙད་ཙམ་འདྲ་ཡང་དོན་མི་གཅིག་སྟེ། དེ་གཉིས་ལ་ལེན་པའི་
ཡུལ། རྟེན་གྱི་ཁྱད་པར། བསམ་པའི་ཁྱད་པར། ཆོ་གའི་ཁྱད་པར་བསྲུང་ཚུལ་དང་།
མཐར་འབྲས་བུའི་ཁྱད་པར་སོགས་མི་འདྲ་བ་དུ་མ་ཡོད་པའི་ཕྱིར། དེས་ན་རྗེ་འཇམ་དབྱངས་
བཞད་པའི་འདུལ་བར། རྒྱུད་ནས་བཤད་པའི་ཡན་ལག་བརྒྱད་པའི་བསྙེན་གནས་སོ་ཐར་
གྱི་བསྙེན་གནས་ལེན་ཚུལ་དང་ཁྱད་མེད་དུ་བཤད་པའི་ཟུར་ཙམ་ཡང་མེད་དེ། དེ་ཉིད་དུ།

དྲིས་ལན་མཁས་པའི་དགའ་སྟོན། 
235
དགྱེས་རྡོར་གྱི་དོན་འཆད་པའི་ལྟ་བ་ངན་སེལ་གྱི་གཞུང་དྲངས་པའི་ཚིག་ཟིནལ། བྱང་ཆུབ་
སྙིང་པོ་ལ་མཆིས་ཀྱི་བར་དུ་ཞེས་སོགས་འབྱུང་བས་སོ་ཐར་བསྙེན་གནས་ལེན་པའི་ཆོ་ག་
དང་ཁྱད་མེད་ག་ལ་ཡིན། སོ་ཐར་གྱི་སྡོམ་པ་ནི། ཉིན་ཞག་གི་མཐའ་དང་། ཇི་སྲིད་
འཚོའི་མཐའ་ཅན་གཉིས་སུ་ངེས་པར་གསུངས་ལ། ཐེག་པ་ཆེན་པོའི་དེ་བྱང་ཆུབ་ཀྱི་བར་
དུ་བླང་ཡང་སྐྱེ་བར་བཤད་པའི་ཕྱིར་རོ། །བསྙེན་གནས་སྐོར་འདི་ལ་དོགས་པ་ཆེ་བར་སྣང་
ཡང་གོ་སླའི་ཚུལ་དུ་མདོར་བསྡུས་ཏེ་ཕུལ་བ་ལགས། ཚིག་ཚོགས་འདབ་སྐྱེས་མ་བགྲིབ་
པར། །གནད་དོན་འབྲས་བུ་གཡུར་ཟ་བའི། །དྲིས་ལན་ས་ཧ་ཀ་ར་འི། །མཁན་ཆེན་བླ་
མའི་དྲུང་དུ་ཕུང་། །ཞེས་པ་འདི་ཡང་བསྟན་པའི་གསལ་བྱེད་མཚུངས་མེད་དམ་པ་ཨུ་ཤིན་
དགོན་པའི་མཁན་པོ་བླ་མའི་གསུང་ལན་དུ། སྙོམས་ལས་པ་དབྱངས་ཅན་དགའ་བའི་བློ་
གྲོས་ཀྱིས་བྲིས་པའོ།།
༄༅། །ན་མོ་གུ་རུ་ཝེ། བདག་ཉིད་ཆེན་པོ་རྔོག་པོའི་དག་ཡིག་ཉེར་མཁོ་བསྡུས་པ་ལས།
རྐྱང་པ་འཕུལ་ལ་འ་མཐའ་དགོས། །བརྩེགས་པ་བུ་དྲུག་ཅན་ལ་སྤང་། །ཞེས་པའི་དོན་
གང་ཡིན་དྲིས་པའི་ལན་ནི། ར་ལ་སའིམགོ་དང་། ཡ་ར་ལ་ཝའི་འདོགས་སོགས་གང་
ཡང་མེད་པའི་མིང་གཞིའི་ཡི་གེ་རྐྱང་པ་འཕུལ་ཏེ་སྔོན་འཇུག་ཅན་ལ་འ་ཡིག་གི་མཐའ་རྟེན་
ངེས་པར་དགོས་ཏེ། གཞན་དུ་ན་མིང་གཞིའི་ཡི་གེ་དེ་རྗེས་འཇུག་ཏུ་འཁྲུལ་བ་འབྱུང་བའི་
ཕྱིར། དཔེར་ན། དགའ། མདའ། འབའ་ལྟ་བུ་ལ། དག་།མད། འབ། ཞེས་མཐའ་རྟེན་
ཡིག་དངོས་སུ་མེད་ན་དེ་འདྲའི་འ་ཡིག་དངོས་སུ་མེད་ན་དེ་འདྲ་ག་ཡིག་དང་། ད་ཡིག་
སོགས་མིང་གཞིར་གོ་མི་ནུས་ཤིང་རྗེས་འཇུག་ཏུ་འཁྲུལ་པའི་ཕྱིར་རོ། ། ཡི་གེ་བརྩེགས་
པ་སྒ་དང་། བརྡ་ལྟ་བུ་དང་། བུ་ཡིག་གུ་གུ་དང་། ཞབས་ཀྱུ། འགྲེང་བུ། ན་རོ་བཞི་

དྲིས་ལན་མཁས་པའི་དགའ་སྟོན། 
236
དང་། ཡ་བཏགས་དང་། ར་བཏགས་ཏེ་དྲུག་ལ་བུ་དྲུག་ཅེས་སྔོན་མ་རྣམས་ལ་གྲགས་
ཤིང༌། དེ་འདྲའི་བུ་དྲུག་ཅན་ནི། དཔེར་ན། འདི། དབུ། ཆེ། ཞོ། བྱ། ཕྲ། ཞེས་པ་
ལྟ་བུ་རྣམས་ལ་འ་མཐའ་དངོས་སུ་སྤང་བར་བྱ་སྟེ། དེ་འདྲ་ལ་འཁྲུལ་གཞི་མེད་ཅིང་དེ་
ལ་མཐའ་རྟེན་འ་ཡིག་དངོས་སུ་འཇོག་པ་སྔོན་གྱི་བརྡ་རྙིང་ལ་འབྱུང་མོད། འོན་ཀྱང་ཡིག་
ཚོགས་ཆེ་བ་ལས་དགོས་པ་གཞན་ཆེར་མི་འགྲུབ་པའི་ཕྱིར་སྐད་གསར་བཅད་ལ་དོར་བ་
ཡིན་ནོ། །གསུང་རབ་ཕྱི་མོ་བརྡ་དག་ལ། །མི་སྦྱང་འོད་ཚོད་བྱེད་དུས་འདིར། །དེ་ལྟའི་
གོ་དོན་འཚོལ་བ་ཡང་། ། ཨེ་མ་རྗེས་སུ་ཡི་རང་གནས། །འདི་ཡང་མཁྱེན་དཔྱོད་ཕལ་
དུ་བྱུང་བ་བྱ་བྲལ་མཆེད་གྲོགས་དམ་པ་དགེ་སློང་བློ་བཟང་རིན་ཆེན་གྱིས་རྒྱང་རིང་པོ་ནས་
ཡི་གེའི་ལམ་ནས་དྲིས་པ་བྱུང་བའི་ཚེ། སྙོམས་ལས་པ་དབྱངས་ཅན་དགའ་བའི་བློ་གྲོས་
ཀྱིས་འཕྲལ་དུ་བྲིས་པའོ།།
༄༅། །ན་མོ་གུ་རུ་ཝེ། དྲིས་པའི་ལན་འབུལ་བ། སྦྱིན་སྲེག་གི་མེ་ལྷ་བསྐྱེད་པའི་སྐབས་
སུ། མེ་དེ་ཉིད་མེ་ལྷར་བསྐྱེད་པ་ཡིན་པས་མེ་དང་མེ་ལྷ་གཉིས་ངོ་བོ་གཅིག་ཏུ་མོས་དགོས།
མེ་དེ་ལྷ་ལ་ཕུལ་བའི་བསྲེག་རྫས་རྣམས་ཟ་བའི་སྒོ་ཡིན་པས་ན་ལྷའི་ཁའམ་ཞལ་གྱི་ཐ་སྙད་
བཏགས་པ་ཡིན། དེས་ན་བར་དུ་འཇིག་རྟེན་ལས་འདས་པའི་ལྷ་མཆོད་པའི་སྐབས་བསྲེག་
རྫས་རྣམས་འཇིག་རྟེན་པའི་མེ་ལྷ་ཞལ་གདངས་པའི་ནང་དུ་བཅུག་ནས་འདས་ལྷ་ལ་ཕུལ་
བ་ལྟ་བུ་ག་ལ་ཡིན། ཕུལ་ཚད་ཞལ་གདངས་པའི་ནང་དུ་འབུལ་དགོས་ན། ཡམ་ཤིང་ཀུ་
ཤ་ན་བཟའ་སོགས་ཞལ་ནང་དུ་འབུལ་དགོས་པ་ཐལ་བའི་བཞད་གད་ཀྱི་གནས་སུ་འགྱུར་
རོ། །མཐར་སླར་ཡང་འཇིག་རྟེན་པའི་མེ་ལྷ་མཆོད་པ་ནི་གཏང་རག་གི་ཚུལ་དུ་མཆོད་
པ་ཡིན་ནོ། ༈ཤེར་དབང་སྐབས། ཞལ་ལུང་ཆེན་པོའི་ལུང་དྲངས་པར། ན་ལི་གསུམ་

དྲིས་ལན་མཁས་པའི་དགའ་སྟོན། 
237
པོ་བཙལ་བར་བྱ། །ཞེས་པ་ནི། མནྟཱ། ཀུརྨ་ཀ། ཤདྨ་ཀ་སྟེ་གསུམ་ནི། གོ་རིམས་
བཞིན་རྐྱང་མ། རོ་མ། དབུ་མ་གསུམ་གྱི་མིང་གི་རྣམ་གྲངས་དང་། ན་ལི་རྩའི་མིང་གི་
རྣམ་གྲངས་ཡིན་པས། རྩ་གསུམ་པོ་དེ་བླ་མའི་མན་ངག་གིས་བཙལ་བར་བྱ། ཞེས་པའི་
དོན་ནོ། །དྲིས་ལན་གསེར་གྱི་ཐུར་མ་ཡིན། །བློ་མིག་རབ་རིབ་ལེགས་བསལ་ནས། །ཕྲ་
ཞིབ་བླང་དོར་འབྱེད་ནུས་པའི། །ཆོས་སྤྱན་ཡངས་པ་ཐོབ་གྱུར་ཅིག །ཞེས་པ་ཐོར་གོའི་
ཡུལ་ནས་འགའ་ཞིག་ཡི་གེའི་ལམ་ནས་དྲིས་པ་བྱུང་བའི་ལན་དུ། དབྱངས་ཅན་དགའ་
བློས་ཕུལ་བའོ།།
༄༅། །པོ་ཊ་ལ་ནི་གྲུ་འཛིན་ཞེས་པའི་རི་བོ་སྟེ། གནས་སྤྱིའི་མིང་དང་། གཡུ་ལོ་བཀོད་
པའི་ཞིང་ནི་དེའི་བྱེ་བྲག་སེང་ལྡེང་ནགས་ཀྱི་ཕོ་བྲང་ཡིན་པར་སེམས། དེས་ན་པོ་ཊ་ལ་རི་
བོ་དང་། སེང་ལྡེང་ནགས་ཀྱི་ཚལ་ནི་རི་དེའི་ནགས་ཚལ་དང་། གཡུ་ལོ་བཀོད་པ་རྗེ་བཙུན་
མའི་བཞུགས་སའི་ཕོ་བྲང་དངོས་ཡིན་པར་གསལ། ཁུངས་རྒྱས་པ་སྔར་མཐོང་ཐོས་ཤིག་
ནི་མི་དྲན་པས། རྗེ་བཙུན་ཏཱ་ར་ན་ཐའི་སྒྲོལ་མའི་ཆོས་འབྱུང་སོགས་སུ་ཨེ་གསལ་དགེ་
བའི་བཤེས་གཉེན་ནས་གཟིགས་རྟོག་འཚལ། ༈ སློབ་དཔོན་ཟླ་བ་གྲགས་པའི་བཞི་བརྒྱ་པའི་
འགྲེལ་པར། ཚིགས་བཅད་རེ་ལ་དཔེ་རེ་སྦྱར་ནས་གསུང་ཡོད་པས། དེར་གཟིགས་རྟོག་
གནང་ན་དཔེ་དོན་རྣམས་ངེས་འདྲོངས་ཡོང་། ངེད་ནས་ཐོས་དོན་རྣམས་ཅུང་ཟད་བསམ་
ཁུལ་གྱི་བྱ་བྲལ་ལྟ་བུ་བྱས་ཡོད་སྟབས། དེ་དག་ལ་འགྲེལ་པ་རྒྱས་པ་འབྲི་ལོང་མེད་པས་
ཐུགས་ཁྲེལ་མེད་པ་ཞུ་ཞུ་ལགས། ཞེས་པ་ཁལ་ཁ་ཁུ་རེ་ཆེན་པོ་ནས་ཡོངས་ཀྱི་དགེ་བའི་
བཤེས་གཉེན་འགའ་ཞིག་གིས་དྲིས་པའི་ལན་དུ། དབྱངས་ཅན་དགའ་བློས་ཕུལ་བའོ།།
༄༅། །མཁྱེན་པས་ཤེས་བྱའི་དཀྱིལ་འཁོར་ཁྱབ། །བརྩེ་བས་འགྲོ་ཀུནཡོངས་སུ་འདྲེན།

དྲིས་ལན་མཁས་པའི་དགའ་སྟོན། 
238
མཐུ་སྟོབས་བདུད་དཔུང་མ་ལུས་འཇོམས། །འཇམ་མགོན་ཐུགས་རྗེའི་གཏེར་ལ་འདུད།
འདིར་བྱང་ཕྱོགས་བསྟན་པའི་གསལ་བྱེད་ཆིན་སུ་ཅུག་ཐུ་ནོ་མོན་ཧན་གྱི་སྤྲུལ་བའི་སྐུར་རིན་
པོ་ཆེའི་ཡོངས་འཛིན་དགེ་བའི་བཤེས་གཉེན་ཆེན་པོ་བླ་མ་བློ་བཟང་བཀྲ་ཤིས་ལགས་ནས་
དྲི་བ་ཁ་ཤས་གནང་བའི་ལན་འབུལ་པ་ལ། ༈རྗེ་སྤྱན་སྔ་བའི་དང་པོའི་བློ་སྦྱོང་དུ་བཤད་
པའི་རྡོ་རྗེ་གསུམ་སོ་སོའི་གོ་དོན་ཇི་ལྟར་ཡིན་ལགས། ཞེས་པའི་ལན་ནི། ཚེ་འདི་བློས་
བཏང་ནས་ཆོས་བྱེད་པ་ལ་གཉེན་ཉེ་དུ་མཛའ་གྲོགས་སོགས་ཀྱིས་ཤོལ་བཏབ་པའི་ཚེ། དེ་
དག་གི་ཁ་ལ་མི་ཉན་པར་ཤོལ་ཐེབས་པ་མེད་པ་ཞིག་སྔོན་ལ་བྱ་དགོས་པ་ནི། ཐེབས་མེད་
རྡོ་རྗེ་སྔོན་ལ་བཏང་། ཞེས་པའི་དོན་ཡིན། ཡང་ན། ཚེ་ཐུང་འདི་ལ་ཆོས་རྣམ་དག་ཅིག་
མི་བྱེད་པའི་ཐབས་རང་མེད་སྙམ་པའི་བློ་རྐྱེན་གང་གིས་ཀྱང་འགྱུར་ལྡོག་མེད་པ་ཞིག་དང་
པོར་བསྐྱེད་པ་ནི། དེའི་དོན་ཡིན་ཞེས་ར་བསྒྲེང་རྡོ་རྗེ་འཆང་གི་ཞལ་ནས་དངོས་སུ་ཐོས་
ལགས། དེ་ནས་གང་གིའང་རྩོལ་སྒྲུབ་མི་བྱེད་པར་ཆོས་ལ་ཆིག་དྲིལ་བྱེད་པའི་ཚེ་ལྟོ་གོས་
གནས་མལ་སོགས་ཀྱིས་ཕོངས་པ་ན། གཞན་དག་གི་བརྙས་སྨོད་ཁྲེལ་དགོད་སོགས་བྱེད་
ཀྱང་བག་ཚ་བ་དང་ཞུམ་པ་མེད་པར་ཁྲེལ་མེད་ལ་འབུད་པ་ལྟར་བྱེད་པ་ནི་ངོ་ཁྲེལ་མེད་རྡོ་
རྗེ་རྗེས་ལ་བཞག་ཅེས་པའི་དོན་དང་། སྤྱོད་ལམ་ཐམས་ཅད་དུ་ཉ་མོ་ཆུ་དང་འགྲོགས་པ་
བཞིན་རང་བློ་ཆོས་དང་སྐད་ཅི་ཙམ་ཡང་མ་འབྲལ་བར་བྱེད་པ་ནི། ཡེ་ཤེས་རྡོ་རྗེ་རང་
དང་འགྲོགས་ཞེས་པའི་དོན་དུ་གོ་ལགས། རྡོ་རྗེའི་མིང་བཏགས་པ་འགྱུར་ལྡོག་མི་བྱེད་པའི་
དོན་ནོ། །ཁ་ན་ཟབ་དགུ་བཟླས་ཀྱང་། །སེམས་རྒྱུད་གྱོང་པོར་ལུས་པ། ། མ་ཚོར་ཆོས་
པའི་གཟུགས་བརྙན། འོ་བརྒྱལ་འབྱུང་གིས་དོགས་ལགས། ལསྤ་བའི་གན་སྒྲེའུ་བཞིན་
དུ་གཅིག་སྟོང་པ་གཅིག་ན་ཅང་མེད་ཅེས་པ་ནི། པགས་པའི་སྐྱེའུ་ཆུང་ཁ་གྱེན་བསྟན་སྟོང་

དྲིས་ལན་མཁས་པའི་དགའ་སྟོན། 
239
པ་གཅིག་ནས་གཅིག་ཏུ་འབྱོ་བ་བཞིན་དུ་ནང་ནས་ཅང་ཡོད་རྒྱུ་མེད། ཅེས་སྟེ། སྤ་ཕའི་
ནི་པགས་པའི་ཞེས་པའི་ཡུལ་སྐད་དང་། གན་ཞེས་པ་ནི། གན་པ་སྟེ་ཁ་གྱེན་དུ་བསྟན་པ་
དང་། སྐྱེའུ་ནི་སྒྱེ་མོ་ཆུང་ངུ་སྟེ། འབྲུ་སོགས་བླུག་རྒྱུའི་སྣོད་ཀྱི་མིང་ཡིན། སྤུ་ཕའི་གན་
སྒྲེའུ་ཞེས་པ་དོན་ལ་རྐྱལ་སྟོང་ཁ་ཡར་བསྟན་པ་ཞེས་པ་སྟེ། རང་ལ་ཉམས་ལེན་མེད་པར་
གཞན་ལ་ཆོས་བཤད་བྱེད་པ་རྐྱལ་སྟོང་གཅིག་ནས་གཅིག་ཏུ་འབྱོ་བ་དང་འདྲ་ཞེས་པའི་དོན་
ནོ། ཁ་ཤ་རི་བོའི་རྩེ་ལ་སོང་། ། ཉ་ཤ་རྒྱ་མཚོའི་གཏིང་དུ་སོང་། །ཝ། ཕར་གཅེར་
ཆུར་གཅེར་ཅི་ལ་གཅེར། །ཞེས་པ་ནི། སྔོན་བུད་མེད་གཡེམ་མ་ཞིག་གོས་རྒྱན་རྣམས་
བཏགས་ཏེ་རང་གི་ཁྱོ་བཞག་ནས་ཆོམ་རྐུན་དང་འགྲོགས་ནས་སོང་བའི་ལམ་བར་དུ་ཆོམ་
ཀུན་གྱིས་གོས་རྒྱན་རྣམས་བཤུས་ནས་གཅེར་བུ་བྱས་ཏེ་བཞག་པ་ན། འགྲོར་ས་མ་རྙེད་
པར་མཚན་མོ་ལ་ཤིང་གི་ལོ་མ་བཀབ་ནས། མཚོ་འགྲམ་ཞིག་གི་ཚང་ཚིང་དུ་ཡིབ་ནས་
བསྡད་པས། ཝ་ཞིག་ཁར་ཤ་དུམ་ཁྱེར་ནས་ཡོང་བས་མཚོ་ནང་ནས་ཉ་ཞིག་ཆུ་སྟེང་དུ་འཁྱུག་
པ་དང་། ཁ་ནང་གི་ཤ་བཞག་ནས། ཉ་ལ་མཇ རེ་ནས་བསྡད་པས། ཕོ་རོག་གིས་ཤ་དུམ་
ཁྱེར། ཉ་མཚོའི་གཏིང་དུ་སོང་ནས་འོང་བས། ཝ་རེ་བ་ཆད་ནས་ཁའི་ཤ་ཁྱེར་བར་བརྩམས་
པ་ན། ཤ་མེད་ནས། མིག་ཕར་གཅེར་ཚུར་གཅེར་ཕྱོགས་ཀུན་ཏུ་བལྟ་བ་ན། བུད་མེད་
གཅེར་བུ་ན་རེ། ཁ་ཤ་རི་བོའི་རྩེ་ལ་སོང་། །ཞེས་སོགས་ཟེར་བ་ལ། ཝས་སྨྲས་པ། བརྟན་
ཁྱོ་བཞག་ནས་དུས་ཁྱོ་བཙལ། །རྒྱན་དང་གོས་རྣམས་ཆོམ་པོས་བཤུས། །མཚན་ལ་ཏ་
ལའི་ལོ་མ་བཀབ། །ཕར་གཅེར་ཚུར་གཅེར་ཁྱོད་ལ་བལྟ། །ཞེས་ཟེར་རོ། །གཏམ་རྒྱུད་
འདི་ལ་དཔེ་རྣམས་སུ་ཚིག་རིས་མི་འདྲ་བ་འགའ་འབྱུང་ངོ༌། །ཝ་རང་གི་ཁ་ནང་གི་ཤ་བཞག་
ནས་ཉ་ཤ་སྒུག་པས་གཉིས་ཀ་ཤོར་བ་ལྟར། རང་གི་ཉམས་སུ་ལེན་རྒྱུ་བཞག་ནས་གཞན་

དྲིས་ལན་མཁས་པའི་དགའ་སྟོན། 
240
ལ་ཆོས་བཤད་བྱེད་པ་རང་དོན་ཤོར་ཅིང་གཞན་དོན་མི་ཡོང་བའི་དཔེ་ཡིན། 
༄༅ལམ་
རིམ་མཆན་དུ། ཐུམ་ཀློག་བཏབ་བ་སྣང༌། ཞེས་པའི་ཐུམ་ཀློག་གི་དོན་གང་ཡིན་ཞེས་པ་
ལ། ཐུམ་ཀློག་བཏབ་པ་ནི། གཞུང་གོ་རིམས་མེད་པར་འུར་འདོན་བྱེད་པའི་དོན་དུ་གསལ་
ཏེ། མཆན་དེའི་མཇུག་ཏུ། མདོ་སྡེ་ཀུན་ཀྱང་སྐབས་དང་གོ་རིམས་ཇི་ལྟ་བ་བཞིན་དུ་ཀློག་
པ་ལས་འུར་ཀློག་སོགས་མི་བྱ། དཀྲུག་མར་འགྲོ་བས་མི་རུང་། ཞེས་འབྱུང་བས་སོ། །འདི་
ལྟར་ན་གསུང་རབ་ཚན་པ་གཅིག་མི་མང་པོས་བགོས་ནས་ལྷན་དུ་འདོན་མི་རུང་བ་ལྟ་བུ་
ཞིག་སྣང་། ལྷལྷག་མཐོང་གི་སྐོར་དུ། ང་ཚུགས་སེ་བ་དང༌། ང་སྒོར་འཁྱིལ་ལེ་བ་དང་།
ང་ཕོབ་ཕོབ་པ་དང་། ང་ཧྲང་ཧྲང་བ་ཞེས་པ་རྣམས་ཀྱི་གོ་དོན་ཇི་ལྟར་ཡིན། ཞེས་པ་ནི།
ང་གདགས་གཞི་དང་ལྟོས་ཆོས་གང་ལའང་རག་མ་ལས་པར་རང་དབང་བའི་ཚུལ་དུ་འཆར་
བ་ནི་ང་ཚུགས་སེ་བར་འཆར་བའི་དོན་དང་། ང་ཆ་ཀུན་ནས་གྲྭ་ཟུར་མ་ཉམས་པར་སྒོར་
རེ་འཆར་བ་ནི། ང་སྒོར་འཁྱིལ་ལེ་པར་འཆར་ཚུལ་དང་། ང་རྡོས་བཅས་རགས་པའི་
ཚུལ་དུ་སྣང་བ་ནི། ང་ཕོབ་ཕོབ་བར་སྣང་བ་དང་། ང་སྲ་འཐས་ཀྱི་ཚུལ་དུ་འཁྲང་ཐང་
ངེ་འཆར་བ་ནི། ང་ཧྲང་ཧྲང་བར་འཆར་བའི་དོན་ཏེ། དེ་ཐམས་ཅད་དགག་བྱའི་བདག་
བློ་ངོ་རང་རྐྱ་བར་འཆར་ཚུལ་གྱི་ཁྱད་པར་རོ། ལྗགསོ་སྦྱོང་གི་གཞིའི་སྐབས། གྲྭ་དག་
པའི་གྲུས་ཆོས་སྟོན་པ་དང་། གྲྭ་ཕྱེད་ཀྱིས་ཆོས་སྟོན་པའི་གྲྭ་ཕྱེད་ཀྱིས་ཆོས་སྟོན་པའི་དོན་
གང་ཡིན་ཞེས་པ་ནི། འདི་ལ་མདོ་རྩར་གྲྭས་མི་བྱའོ། ། གྲྭ་ཕྱེད་ཀྱིས་མི་བྱའོ། །ཞེས་
འབྱུང་ངོ༌། །གྲྭས་མི་བྱའོ། །ཞེས་པ་ནི། དགེ་སློང་གིས་ཆོས་སྟོན་པའི་གྲྭའི་དྲུང་ངམ་ཉེ་
འཁོར་དུ་དགེ་སློང་གཞན་གྱིས་ཆོས་སྟོན་པའི་གྲྭ་གཞན་བཙུགས་པའི་སྒོ་ནས་ཆོས་བསྟན་
པར་མི་བྱ་སྟེ། དེས་ནི་ལང་ལོང་དང་ཅ་ཅོས་སེམས་གཡེང་བ་སོགས་ཆོས་ཀྱི་བར་ཆད་

དྲིས་ལན་མཁས་པའི་དགའ་སྟོན།
241
དུ་འགྱུར་བའི་ཕྱིར། ཞེས་པ་དང་། གྲྭ་ཕྱེད་ཀྱིས་མི་བྱའོ། །ཞེས་པ་ནི། ཆོས་སྟོན་པའི་
གྲྭ་གཅིག་གི་ནང་དུ་གྲྭ་ཕྱེད་ཕྱེད་གཉིས་འགའ་ཞིག་གྲྭ་ཕྱེད་དང་འགའ་ཟིག་གིས་ཕྱེད་ལ་སྟོན་
པའི་སྒོ་ནས་ཅིག་ཅར་ཆོས་སྟོན་པར་མི་བྱ་སྟེ། སེམས་རྩེ་གཅིག་པ་སོགས་ཀྱི་བར་ཆད་
དུ་འགྱུར་བའི་ཕྱིར། ཞེས་པའི་དོན་ནོ། །ཡང་གཉིས་ཀྱིས་གཅིག་ཏུ་མི་བྱའོ། །ཞེས་ཀྱང་
གསུངས་ཏེ། གྲྭ་དང་གྲྭ་ཕྱེད་གང་ཡིན་ཀྱང་རུང་ཆོས་སྟོན་པ་གཉིས་ཀྱིས་ཅིག་ཅར་ཆོས་
བསྟན་པར་མི་བྱ་ཞེས་པ་སྟེ། དེ་ལྟར་ཆོས་སྟོན་པ་རྣམས་ལ་ཉེས་བྱས་འབྱུང་བར་གསུངས་
སོ། །མདོར་ན། གནས་གཅིག་ཏུ་གྲྭ་གཉིས་བྱས་ཏེ་ཆོས་མི་སྟོན། གྲྭ་གཅིག་ཕྱེད་ཕྱེད་
བགོས་ནས་ཆོས་མི་སྟོན། གྲྭ་དང་གྲྭ་ཕྱེད་གང་ལའང་གང་ཟག་གཉིས་གཉིས་ཀྱིས་ཆོས་
མི་སྟོན། ཞེས་པའི་དོན་ནོ།: ༈ ལས་གཞིའི་སྐབས། འཁར་བ་དང་། དྲ་བ་ཞེས་པ་གང།
འཁར་བ་ནི། ལག་རྟེན་དབྱུག་པའི་མིང་དང་། དྲ་བ་ནི། ཉེར་མཁོར་ཡོ་བྱད་ཕྲན་ཚེགས་
རྣམས་སྡུད་རྒྱའི་རྣམ་པ་སྐུད་པ་ཁ་དོག་གཅིག་པ་ལས་བྱས་པའི་དྲ་བའི་ཁུག་མ་སྟེ། སྟོན་
པ་བྱ་རྒོད་ཕུང་པོའི་རི་ལ་འཕེབས་པའི་ཚེ། དགེ་སློང་རྣམས་རི་ལ་འབབ་འཛེག་མི་ཤེས་
པས་དྲེད་ཅིང་བརྡེག་འཆོས་ནས་རྐང་ལག་སོགས་བསྣད་པ་དང་། བྱ་མ་བུམ་དང་རིལ་
བ་སོགས་འཆག་པ་ན་འཁར་བ་དང་དྲ་བ་འཆང་བར་གནང་ངོ་། །དེས་ན་རྒྱས་པ་དང་ནད་
པས་དགེ་འདུན་ལས་གསོལ་གཉིས་ཀྱི་ལས་ཀྱིས་གནང་བ་ཐོབ་ན་འཁར་བ་དང་དྲ་བ་བསྟེན་
རུང་བར་གསུངས་སོ། ལྷགནས་མལ་གྱི་གཞིའི་སྐབས། སྤོང་སའི་ར་བ་དང་། བང་
རིམ་དང་། སྐྱེམས་མལ་དང་། འཁོར་གྱི་ཁྱམས་དང་། འཆགས་ཞེས་པ་རྣམས་ཀྱི་
དབྱིབས་དང་དགོས་ཆེད་སོགས་ཇི་ལྟར་ཡིན། ཞེས་པ་ནི། སྤོང་སའམ་དཔོང་སའི་ར་
བ་ནི། ཆོས་བཤད་ཉན་སོགས་ཀྱི་ཆེད་དུ་ཚོགས་པའི་ར་བསྐོར་ཆོས་གྲྭ་ལྟ་བུ་སྟེ། སྤྱིར་

དྲིས་ལན་མཁས་པའི་དགའ་སྟོན། 242
ན་རིག་པ་སློབ་པའི་གནས་སམ་ཚོགས་ས་ལ་དཔོང་ས་ཟེར། སྤྱོང་སའི་ཁང་པར་དགྲ་བཅོམ་
པའི་དགེ་འདུན་རྣམས་གྲལ་བྱས་པའི་རི་མོ་བྲི་བར་གསུངས་སོ། །བང་རིམ་ཞེས་པ་ནི།
གཙུག་ལག་ཁང་གི་ཁྱམས་ཀྱི་ཐེམ་སྐས་ཀྱི་བང་རིམ་སྟེ། ཁྱམས་ཀྱི་བྱ་འདབ་ལ་ཁུ་དང་
ཕུག་རོན་སོགས་གནས་འཆའ་ནས། དགེ་སློང་རྣམས་གདུགས་ཚོད་གསོལ་བའི་ཚེ་གཙེས་
པ་ན། དེ་དག་ཟློག་པའི་ཕྱིར་གསོལ་གཉིས་ཀྱི་ལས་ཀྱིས་བང་རིམ་གྱི་ཞལ་ཏ་པ་བསྐོས་པ་
དེས། དགེ་འདུན་རྣམས་གདུགས་ཚོད་གསོལ་བའི་ཚེ་དབྱུག་པ་ཐོགས་ནས་ཁྱམས་ཀྱི་བང་
རིམ་ལ་བསྡད་དེ་ཁུ་དང་ཕུག་རོན་སོགས་ཟློག་པར་བཤད་པས་སོ། །སྐྱེམས་མལ་ནི། སྐྱེམས་
ཞེས་པ་སྐོམ་མམ་བཏུང་བའི་མིང་ཡིན་པས་། སྐོམ་པའི་ཚེ་བཏུང་བ་འཐུང་བ་ན་བཞུགས་
རྒྱུའི་གནས་མལ་ལ་བྱེད། འཁོར་གྱི་ཁྱམས་ནི། རྒྱ་གར་ཚད་པ་ཆེ་བས་ན་དབྱར་གྱི་ཚ་
བའི་གདུང་བ་བསྐྱབ་ཕྱིར་བསིལ་བའི་རྐྱེན་གསུམ་པ་དང་ལྡན་པའི་ཁྱམས་བྱ་བ་ཡིན་ཏེ། ཕྱི་
ནས་རྩིག་པ་ཟླུམ་པོར་བསྐོར་བའི་ནང་ངོས་ཀ་བ་རིམ་པ་བསྒྲིགས་ནས་ཐོག་གཡོགས་པའི་
བསིལ་གྲིབ་དང་། འོག་ཏུ་འདུག་པའི་ཁྲི་ཁྲུ་གང་བའི་ཁ་དང་མཉམ་པའི་ཐད་ཀར་རྩིག་པ་
ལ་སྐར་ཁུང་བཏོད་པའི་རླུང་བསིལ་བ་ལུས་ལ་ཕོག་པ་དང་། ཁྱམས་དེའི་ལྟོས་དཀྱིལ་ན་
རྫིང་བུ་བསྐྱིལ་བའི་ཆུ་བསིལ་བ་སྟེ་བསིལ་བའི་རྐྱེན་གསུམ་ཚང་ཞིང་། དབུས་སྟེང་གཡོག་
མེད་པའི་རྒྱ་མཐོངས་རྒྱ་ཆེ་ལ་བྱང་ངོས་མ་གཏོགས་ངོས་གཞན་གསུམ་བསྐོར་བ་ལ་འཁོར་
གྱི་ཁྱམས་ཞེས་བྱའོ་། །འཚགས་ནི། གཉིད་དང་ཁམས་སངས་པ་སོགས་ཀྱི་ཆེད་དུ་ས་
བདེ་ཞིང་ཁོད་སྙོམས་པ་སྲོག་ཆགས་དང་འདམ་རྫབ་སོགས་མེད་པ་ལ་བྱ་སྟེ། ཁ་ཏོན་པའི་
འཆགས་ནི་སྲིད་དུ་ཁྲུ་བཅུ་གཉིས་དང་། སྤོང་བ་པའི་འཆགས་སྲིད་དུ་ཁྲུ་བཅོ་བརྒྱད་དེ།
འཆག་ས་དེར་ས་གང་ན་རིང་པོ་སོགས་གདིང་བར་བཤད་དོ། ལྷམ་བྱིན་ལེན་གྱི་རིམ་ཐང་

དྲིས་ལན་མཁས་པའི་དགའ་སྟོན། 
243
ལ། བུ་སྟོན་རིན་པོ་ཆེས། ཚོང་འདུས་ཀྱི་མགུར་མོ་བཞིན་གསུངས་པའི་མགུར་མོ་ཇི་
ལྟ་བུ་ཡིན་ཞེས་པ་ནི། དྲིས་ཚིག་ནོར་བ་སྟེ། ཚོང་འདུས་མགུར་མོའི་བཞི་ནམ་ཞེས་པ་
ཡིན། དེ་ནི་སྔོན་དུས་གཙང་གི་ཕྱོགས་བུ་སྟོན་རིན་པོ་ཆེའི་གདན་ས་ཞ་ལུའི་ཉེ་འདབས་
སུ་ཉོ་ཚོང་བྱེད་པའི་གནས་ཤིག་བྱུང་བ་ལ། མིང་ཚོང་འདུས་མགུར་མོ་ཞེས་ཆགས། དེའི་
བཞི་ནམ་ཞེས་པ་ཚོང་འདུས་དེའི་གསེར་ཞོ་གང་གི་བཞི་ཆ་ཡིན་པར་སེམས། ཞོ་སྲང་གི་
ཚད་ནི། ནས་གཉིས་ལ་མ་རུ་གཅིག ། མ་རུ་གསུམ་ལ་པལླ་གཅིག །པལླ་བརྒྱད་ལོ་དྷར་
ཎ་གཙིག ། དྷ་ར་ཎ་གཉིས་ལ་ཚོང་འདུས་མགུར་མོའི་ཞོ་གང་དུ་ང་རྩི་བར་བཤད་དོ། །དེས་
ན་མ་རུ་བཞི་བཅུ་ཞེ་བརྒྱད་ཀྱི་ལྕིད་དང་མཉམ་པའི་གསེར་ནི་གསེར་ཞོ་གང་ཡིན་པས། དེའི་
བཞི་ཆ་མ་རུ་བཅུ་གཉིས་ཀྱི་ལྕིད་དང་མཉམ་པའི་གསེར་སེ་བ་དྲུག་ལ་བྱའོ། །མ་རུ་ནི་བལ་
པོའི་སྲན་མ་དམར་པོ་ནག་ཐིགས་ཅན་དེ་ཡིན་པར་བཤད། མ་བྱིན་ལེན་གྱི་རིན་ཐང་གི་
ཚད་ཡིག་ཆ་རྣམས་སུ་མཁས་པའི་བཞེད་ཚུལ་སྣ་ཚོགས་བཀོད་ལ། རྫས་ཀྱི་རིན་ཐང་དང་།
ཞོ་སྲང་གི་ཚད་སོགས་ཀྱང་ཡུལ་དུས་ཀྱི་དབང་གིས་འགྱུར་བས་ངེས་པ་མེད་ཕྱིར། མཁས་
པ་མང་པོས། དངུལ་ཞོ་གང་ངམ་གསེར་སེ་བ་གསུམ་བརྐུས་ན་ཕམ་པ་འབྱུང་བ་ཡུལ་དུས་
ཀུན་ཏུ་ངེས་པ་ཡིན་གསུང་ངོ༌། ། སེ་བ་ནི་ཕལ་ཆེར་མ་རུ་གཉིས་ཀྱི་ལྗིད་མཉམ་ལ་བཤད།
འགའ་ཞིག་ཏུ་མ་རུ་གཅིག་གི་ལྗིད་མཉམ་ལ་ཟེར་བའང་འདུག་སྟེ། ཡུལ་དུས་ཀྱིས་ཞོ་སྲང་
ག་བརྩི་གཞི་མི་འདྲ་བའི་ཁྱད་དུ་སྣང་ངོ༌། ༈ཡང་འཕོ་རྫས་སུ་བཤད་པའི་མགྲོན་བུ་བུ་
ཆེན་མ་དང༌། མགྲོན་བུ་ཕོ་མོའི་ཁྱད་པར་དང་དབྱིབས་སོགས་ཇི་ལྟར་ཡིན། ཞེས་པ་ལ།
མགྲོན་བུ་བུ་ཆེན་མ་ནི། མགྲོན་བུ་ཆེན་པོ་མདོག་ཁྲ་བོ་ནང་ནས་མགྲོན་བུ་ཆུང་ངུ་འབུར་
ཏེ་དོད་པ་ལ་བྱེད་པ་ཡིན་ཞེས་ཡོངས་འཛིན་ཁྲི་ཆེན་ངག་དབང་སྙན་གྲགས་ཀྱི་ཞལ་ནས་དངོས་

དྲིས་ལན་མཁས་པའི་དགའ་སྟོན། 244
སུ་ཐོས། ཕོ་མོའི་ཁྱད་པར་སོགས་དར་བས་བཙལ་ལོང་མ་བྱུང༌། ༈མི་རུང་བའི་ཚོན་
གྱི་མཐིང་ཤིང་དང་། རྨ་ཤིང་ནི། རིམ་བཞིན་སྔོན་པོ་ཁ་བསྒྱུར་བའི་ཚོན་རྩིའི་ཤིང་དང་།
དམར་པོར་ཁ་བསྒྱུར་བའི་ཚོན་རྩིའི་ཤིང་ཞིག་ཡིན་སྙམ། ཡང་ཉབ་རིབ་མ་སོགས་ཀྱི་ཤིང་
ཉབ་རིབ་མ་ནི། འདི་གའི་ཡུལ་སྐད་ལ་ཉབ་རུག་ཟེར་བ། རི་ཐང་སོགས་སུ་སྐྱེ་བ་བུད་
ཤིང་གི་རིགས་ཤུན་པ་ནག་སྨུག་རློན་པའང་མེ་ནང་དུ་འབུས་ན་འབར་བ་ཞིག་ལ་ངོས་འཛིན་
གི་སྣང་། གཤེར་ཤིང་ནི། ཤིང་དམར་པོའམ་དམར་སྐྱ་ལོ་མ་སྦལ་བའིད བྱིབས་འདྲ་ཞིང་།
མེ་ཏོག་མགུལ་བ་རིང་བ་ཞིག་ལ་བཤད། ཐང་ཤིང་ནི་ཐང་གི་སྟེ། གསོམ་ཤིང་ཡང་ཟེར་
བའི་ཐང་ཆུ་ལེན་པའི་ཤིང་དེའོ། །སྦ་སྨྱུག་ནི། སྨྱུག་མའི་རིགས་ཚིགས་ཡོད་ཅིང་སྦུབས་
སྟོང་མེད་པ་མཉེན་ཞིང་མདོག་སྐྱ་བོ་ལྕག་གི་ཡུ་བ་དང་། རྒན་པོ་རྣམས་ཀྱིས་ལག་རྟེན་འཁར་
བ་བྱེད་པ་སྤ་དབྱུག་ཀྱང་ཟེར། སྤ་དང་སྦ་ཞེས་ཡི་གེ་ཅི་རིགས་འབྱུང་མོད་དོན་གཅིག་པ་
འདྲ། བྱམས་པའི་དམ་བཅས་པའི་གཟུངས་ཀྱི་ཨོ་མོ་ཧི་མོ་ཧི་མཧཱ་མོ་ཧི་སྭཱ་ཧཱ། ཞེས་པ་
སྔགས་བསྒྱུར་བ་ཞིག་མ་མཐོང་བས་འཕྲལ་དུ་བསྒྱུར་བདེ་བ་ཞུ་མི་སྤོབས། བསྟན་དང་
དབང་ཕྱུག་ཅེས་པའི་སྐད་དོད་ནི། ཤཱ་ས་ནོ་ད་ཡེ་ཤཱར་ཞེས་པའོ། །དྲིས་ལན་རཱ་ཛཧཾས་
ཁྱོད། །ལྷ་དར་དྲི་མེད་འདབ་བརྐྱངས་ཏེ། །བཤེས་གཉེན་ཆོས་ཀྱི་སྤྱན་ལྡན་དྲུང༌། ། སོང་
ལ་ལེགས་བཤད་སྐྱེས་འདི་འབུལ། །ནོར་འཁྲུལ་ནོངས་པའི་ཚོགས་མཆིས་ན། ངོས་ལེན་
མཁས་ལ་མཐོལ་བཤགས་གྱིས། །ལེགས་ཆ་གཟུར་གནས་བློ་ལྡན་གྱི། ། བློ་མིག་རྒྱུས་
པའི་རྒྱུར་གྱུར་ཅིག། །

ཆུ་སྤྲེམ་ཞལ་གདམས། 
245
༄༅། །༧རྒྱལ་མཆོག་སྐུ་ཕྲེང་བཅུ་གསུམ་པ་ཐུབ་བསྟན་རྒྱ་མཚོ་མཆོག་གི་
ཆུ་སྤྲེལ་ལོའི་ཡོངས་ཁྱབ་གསལ་བསྒྲགས་བཞུགས་སོ།
༄༅། །ངོས་ཐོག་མར་སྔར་སྲོལ་གསེར་བུམ་དཀྲུག་འདོན་མ་དགོས་པར་ལུང་བརྟག་དོན་
གསལ་སྲིད་ཞིའི་འདྲེན་མཆོག་རྒྱལ་དབང་གི་སྐྱེ་གྲལ་དུ་བརྟག་དཔྱད་ངོས་འཛིན་གྱིས་གདོན་
ཁྲིར་འཁོད་ནས་བཟུང་བར་སྐབས་སྔོན་གྱི་མཛད་ལམ་གཞིར་བཟུང་རྒྱལ་ཚབ་ཡོངས་འཛིན་
རྟ་ཚག་ཧོ་ཐོག་ཐུ་དང་མཁན་ཆེན་ཡོངས་འཛིན་རྡོ་རྗེ་འཆང་ཕུར་ལྕོག་རིན་པོ་ཆེས་དབུས་བཤེས་
གཉེན་དམ་པ་གཙུག་བསྟེན་ཆོས་སྤྱོད་ཀྱིས་མཚོན་འདོན་ཁ་ཁྲལ་བློ་འཛིན་སྐྱོར་སྦྱང་། རབ་
བྱུང་དང་། དགེ་ཚུལ་སྡོམ་ནོད། གཞུང་ཆེན་བཀའ་པོད་ལྔར་བརྒལ་བརྟག་རྩོད་གྲྭ །མདོ་
རྒྱུད་རྒྱ་མཚོའི་རྗེས་གནང་། དབང་བཀའ་ཁྲིད་སོགས་རང་གི་བློ་ཚོད་དང་བསྟུན་པ་ཉིན་ལྟར་
ཆག་མེད་དུ་བརྩོན་སྦྱང་གང་འཚམས་བསྐྱེད་ཁུལ་ཡང་། རང་ལོ་ཉི་ཤུ་ལ་བབས་མཚམས་
སྔར་སྲོལ་ལ་བསྙད་པའི་རྒྱལ་སྲིད་ཆོས་སྲིད་ཀྱི་འགན་ཁུར་ཐོག་ཏུ་བབ་པ་ན། རང་ལ་ཆོས་
སྲིད་གང་ཐད་ནས་མྱོང་གོམས་ཤེས་ཡོན་དམན་ཡངལྷ་སྡེ་མི་སྡེ་སྤྱི་ཞུས་དང་། གནམ་བསྐོས་
གོང་མ་ཆེན་པོའི་བཀའ་ལུང་སྤྱི་བོར་ནོད་པས་ཁུར་དུ་བླངས་ཏེ་རང་ཉིད་དལ་སྡོད་སྐྱིད་སྡོད་
ཀྱི་དབང་མེད་བསྟན་སྲིད་ཀྱི་བདེ་དོན་ལ་ཉིན་མཚན་སེམས་ཁུར་ལྕི་བས་ནོན་བཞིན་དུ་བསྟན་
པ་རྒྱས་ཐབས། ཆབ་སྲིད་ཕྲ་ཚུགས་ཐབས། ཆབ་འབངས་བདེ་བར་ངལ་འཚོ་ཐབས་
ལྷག་བསམ་དྲང་པོས་གཞུང་བསྲངས་སྒོ་གསུམ་ཡོད་རྒུ་རྩལ་སྤྲུགས་བགྱིས་རུང་། ཤིང་འབྲུག་
ལོར་དབྱིན་ཇིའི་དཔུང་དམག་ལྷགས་འབྱོར་སྐབས་ཀྱང་རང་ཉིད་སྐྱིད་ཐབས་ངོ་སྲུང་མཐུན་

ཆུ་སྤྲེལ་ཞལ་གདམས། 246
ལམ་བྱས་ཚེ་ཆབ་སྲིད་ལ་ཕུགས་སྐྱོན་ཆགས་ཏེ་རྐང་རྗེས་ལག་བསུབ་གུང་མིན་ཡོང་རྒྱུར་བསམ།
སྔར་དུས་གོང་ས་ལྔ་པ་ཆེན་པོ་ནས་མཉྩ་རྒྱལ་པོ་དངམཆོད་ཡོན་བཀུར་རེས་སུ་འབྲེལ་ནས་བཟུང་
ད་བར་ཕན་ཚུན་སྐྱོང་འོས་ལ་བརྟེན། འཕྲལ་ཕུགས་བདེ་སྡུག་ལྷོངས་ངེས་ཞུ་བར་ངལ་བ་ཁྱད་
བསད་ཀྱིས་བྱང་འགྲིམས་རྒྱ་སོག་ཡུལ་གྲུ་བརྒྱུད་པེ་ཅིང་གསེར་གྱི་རྒྱལ་ཁབ་ཆེན་པོར་གོང་མ་
ཡུམ་སྲས་མཇལ་ཕྲད་བཀུར་བཟོས་བདག་རྐྱེན་ཚད་མེད་པ་གནང་ཡང་། རིང་པོ་མ་ལོན་
པར་གོང་མ་ཡུམ་སྲས་རིམ་གཤེགས་རྗེས་གོང་མ་ཤོན་ཐོང་ཁྲིར་འཁོད་ཡབ་སྲས་ལ་རྒྱུ་རྐྱེན་
ལྷོངས་གསོལ་ཐོག །བོད་ལྗོངས་སྙིང་ལ་གཅགས་ཏེ་ཕྱིར་ལོག་མཚམས་བོད་སྡོད་ཨམ་བན་
ནས་གཡོ་ཞུས་རྗེས་འབྲངས་ལུའུ་ཅུན་དཔོན་དམག་ལྷ་འབྱོར་བོད་ལྗོངས་ཆབ་སྲིད་དབང་བྱུས་
ཕྲོག་ཉེར། རྒྱལ་བློན་ཆབ་སྲིད་ཀྱི་དབང་ལུང་ཡོད་པ་རྣམས་རྒྱ་གར་འཕགས་ཡུལ་དུ་ངལ་
བ་རིང་སྤངས་བདེ་བགྲོད་ཀྱིས་དབྱིན་གཞུང་བརྒྱུད་རྒྱ་གཞུང་ལ་གང་ཅིའི་རྒྱུ་རྐྱེན་མཐའ་འབུད་
དང༌། ཕྱོགས་གཅིག་ནས་བསྟན་སྲིད་བདེ་ཐབས་ཞབས་རིམ་ལྷོད་མེད་བསྒྲུབས་པའི་ལས་
འབྲས་མི་བསླུའིབདེན་མཐུ་ཟབ་མོས་རྒྱ་ནག་ནང་འཁྲུགས་དུས་འགྱུར་དབངགིས་བོད་ཕྱོགས་
རྒྱ་དཔོན་དམག་ལྟག་ཆུ་ཆད་པའི་རྫིང་བུ་ལྟར་རིམ་གྱིས་མཐར་བསྐྲད་ཐོག ། རང་གི་སྐྱོང་
ཡུལ་བོད་ལྗོངས་ཆོས་ཀྱི་ཞིང་སར་སླར་འཁོད་དེ་ཆུ་གླང་ནས་བཟུང་ཆུ་སྤྲེལ་བར་བོད་ལྗོངས་
ཆོས་ཀྱི་ཞིང་སར་སླར་འཁོད་དེ་ཆུ་སྤྲེལ་བར་བོད་ལྗོངས་འདི་ཉིད་དུ་བདེ་སྐྱིད་རྫོགས་ལྡན་གྱི་
བལ
 དཔལ་གསར་དུ་བཞད་པས་མཆོག་དམན་ཚང་མ་དགའ་བདེ་ཅི་དགར་ལོངས་སྤྱོད་བག་ཕེབས་
སུ་ཚིམས་པ་འདིས་མཚོན་ཕྲ་ཞིབ་ཡིག་ལམ་དང༌། ལྷ་སྡེ། མི་སྡེ་མཆོག་དམན་ཀུན་གྱི་བློར་
རྟོགས་གསལ་ལྟར་ཞིབ་ཆ་འགོད་རྒྱུ་ཡིག་ཚོགས་ཀྱི་རྒྱུར་བསམས་རགས་ཙམ་བཀོད་པ་འདི་

ཆུ་སྤྲེལ་ཞལ་གདམས། 
247
ངག་བཀའ་དྲིན་བསམ་ཤེས་འདོད་ཆུང་ཆོག་ཤེས་བསྟེན་དགོས་པའི་རྒྱུ་མཆན་ཐོག །རང་
ཉིད་ནས་ཆབ་སྲིད་ལ་ཁུར་བསྐྱེད་ཀྱི་ཕན་ཆ་བྱུངསྲིད་ཡོད་ན་ཡིད་མཐུན་འདོད་པ་ཁེངས་ངེས་
ལས། བྱས་ཡུས་དང་། ངོ་སོ་འབྱུང་རེའི་བསམ་པ་ཏིལ་འབྲུ་ཙམ་མེད་ཅིང༌། དེ་སྐབས་
སུའང་ན་ཚོད་བབས་དང་བཅས་ཆོས་སྲིད་ཀྱི་ཁུར་སྤངས་ཏེ་ཚེ་མཇུག་འདིར་དགེ་སྦྱོར་ཁོ་ནར་
གཅིག་འགྲུས་ཚེ་ཕྱི་མ་བཤུལ་ཐག་རིང་བའི་རྣམ་དཀར་རྒྱབ་སྐྱོར་བསྒྲུབ་རྒྱུ་ཉག་ཅིག་བློ་ཡུལ་
དུ་འཆར་ཡང་། གཙོ་བོར་ལུས་དང་གྲིབ་མ་བཞིན་འགྲོགས་པའི་ལྷ་སྲུང་དང་། སྐྱབས་ཡུལ་
བླ་མ། ཆོས་དང་ཟང་ཟིང་གི་འབྲེལ་ཐོགས་པའི་མཆོག་དམན་ཆབ་འབངས་ཀུན་ནས་ངོས་
ལ་ཁ་ཙམ་མིན་པར་སྙིང་ནས་རེ་བཅོལ་བགྱིས་པའི་སྤྱི་དོན་བློས་གཏོང་མ་ཕོད་པར་ད་ལྟའང་
རང་གི་ཤེས་ནུས་ལྕོགས་ཚོད་ཁུར་སྐྱེད་སྐབས་སུ་མཆིས་པ་ད་ཆ་བགྲང་བྱ་ང་བརྒྱད་དུ་ཉེ་བས་
ལོ་ཤས་ལས་ཆོས་སྲིད་ཀྱི་ཁུར་རིང་པོར་རྔོ་མི་ཐོག་པ་ཚང་མས་ཤེས་ངེས་གོ་བས་ཆོད་པ་བཞིན་
ད་ལྟ་ཁད་ཉེའི་རྒྱལ་ཁབ་རྒྱ་གར་གཞུང་དང་། རྒྱ་གཞུང་གཉིས་ཕྱོགས་སུ་དཔུང་སྟོབས་བཙན་
པས་མཐུན་ལམ་གང་གཟབ། ཞེ་འཁོན་འཛིན་པའི་ས་མཚམས་ཆུང་ཁག་ལ་ཕ་རོལ་པོའི་
མགོ་གནོན་ཆེད་དཔུང་དམག་གོ་ཧྲགས། དེའང་དམག་རྩེད་ཕུགས་འཕེར་གཞན་སྡེ་ནོན་ངེས།
ལྷག་པ་དེང་སྐབས་སྙིགས་ལྔའི་རང་མདངས་ཀུན་ནས་དར་ཞིང་། ཡང་སྒོས་དམར་པོའི་ལས་
ལུགས་ཆེས་ཆེར་བདོ་བས་རྗེ་བཙུན་དམ་པའི་སྐྱེ་སྲིད་རྩད་གཅོད་མི་ཆོག་པ་དང་། ཆོས་བྱེད་
དགོན་སྡེ་ཁག་གི་མཆོད་རྒྱུན་རྩ་ཕྲོགས་ཀྱིས་དགེ་འདུན་པ་དམག་མིར་བཅུག་པས་མཚོན་རྒྱལ་
ཐ
བསྟན་མིང་མེད་དུ་བཅོམ་པ་རྡོ་ཁུ་རལ་གྱི་ལས་ལུགས་ཇི་བྱུང་གོ་ཐོས་བྱུང་དང་འབྱུང་མུས་
ཀྱི་སྲོལ་ལྟར་འབྱུང་འགྱུར་བོད་ལྗོངས་ཆོས་སྲིད་ཉིད་ལྡན་གྱི་ཞིང་འདིར་ཡང་ཕྱི་ནང་གང་ས་

ཆུ་སྤྲེལ་ཞལ་གདམས། 248
ནས་ལྷགས་པར་ངེས་པས་དེ་སྐབས་རང་ས་སྲུང་མ་ནུས་ན་རྒྱལ་བ་ཡབ་སྲས་ཀྱིས་མཚོན་བསྟན་
འཛིན་སྐྱེ་འཕགས་མིང་མེད་དུ་འཇོམས་ཤིང༌། བླ་བྲང་ཁག་དང་། བསྟན་འཛིན་ཆོས་བྱེད་
དགེ་འདུན་གྱི་སྡེའི་འཛིན་དབང་མཆོད་རྒྱུན་དང་བཅས་པ་རྩ་བརླག །ཆོས་རྒྱལ་མེས་དབོན་
རྣམ་གསུམ་གྱི་བཞེད་རྒྱུན་ཆབ་སྲིད་ཀྱང་མིང་ཙམ་དུ་ཉམས་དམས་ཐོག །འདི་གའི་ཞབས་
འབྲིང་ཀུན་ཀྱང་ཕ་གཞིས་རྒྱུ་ནོར་རྩ་ཕྲོགས་དགྲའི་བྲན་དུ་དབང་མེད་འཁྱམས་ཤིང་། ཡིད་
ཅན་ཀུན་ཀྱང་མནར་གཅོད་འཇིགས་སྐྲག་གི་དུ ཁ་ཉིན་མཚན་མི་འཁྱོལ་བའི་དུས་ཤིག་འབྱུང་
ངེས་པས་བསྟན་སྲིད་ཀྱི་སྤྱི་དོན་ཕྱིན་ཅི་མ་ལོག་པ་ད་ལྟ་བདེ་སྐྱིད་ཆེས་དར་མི་སྨོན་རང་སྐྱིད་
རང་ལག་ཏུ་ཡོད་པའི་སྐབས་འདིར་སླད་ཞི་དྲག་གང་ལའང་ཐབས་ཤེས་ལུ་གུ་བརྒྱུད་གང་ཐད་
ནས་མ་ལན་མ་འགྱོད་པར་ལག་ཏུ་བསྟར་ཐུབ་པའི་ཆབ་སྲིད་ཀྱི་བདེ་ཐབས་ཞབས་འབྲིང་སེར་
སྐྱ་རྣམས་ཀྱི་སྲི་ཞུར་རག་ལུས་ཤིང་། བོད་ལྗོངས་སྤྱིའི་བདེ་ཐབས་སེར་སྐྱ་མཆོག་དམན་དང་།
ཆབ་འབངས་ཀུན་ནས་བསམ་གཞིགས་མ་འཛོལ་བ་གཅིག་འགྲུས་འཕྱར་བ་གྲུ་འདེགས་དགོས་
པ་ངེས་པར་ཁུར་དུ་བབས་པ་བཞིན་སྤང་བླང་འཛོལ་མེད་བྱུང་ན་གཞུང་བསྟེན་དགྲ་ལྷའི་གཙོ་
བོ་ནས་སློབ་དཔོན་མཐོང་བ་དོན་ལྡན་ཀྱི་ཐུགས་བཞེད་དང་མཐུན་པའི་སྲི་ཞུ་བསྒྲུབས་ན་གང་
ལའང་ཡ་ང་བག་ཚ་མེད་ཅེས་པ་མཐུན་ཕྱོགས་ཀྱི་དོན་ལ་སོར་གནས་སུ་ངེས་པས། ངོས་ནས་
བསྟན་སྲིད་སྤྱི་དོན་ཡིད་བསམ་དང་མཐུན་འཇུག་གི་ལས་ལ་ངོ་ལྐོག་མེད་པར་སྲི་ཞུར་བརྩོན་
པ་རྣམས་ལ་སྐྱབས་འཇུག་རྗེས་འཛིན་དང་། ལམ་འགྲོའི་འཕྲིན་ལས་ངོས་སུ་བསྟན་ཅིང་།
ཚུལ་མིན་རྣམས་ལ་བྱ་བ་ལམ་འགྲོ་ཞེན་པས་བཀའ་ཆད་ཕོག་ངེས་པར་མ་ཟད། གནས་སྐབས་
རང་དོན་སྒྲུབ་ཕྱོགས་ཕྱོགས་ལྷུང་ངོ་སྲུང་ལས། ཆབ་སྲིད་ཀྱི་བདེ་དོན་ད་མུས་བཞིན་ཡལ་

ཆུ་སྤྲེལ་ཞལ་གདམས། 249
ཡོལ་འབའ་ཞིག་གིས་ཁུར་དུ་མ་བླངས་ན་ཕུགས་དོན་མི་འགྲུབ་པ་མཐོང་གསལ་ལྟར་སླར་ཅི་
དྲག་གི་འགྱོད་ཀྱང་ཕན་ཆ་མི་སྲིད་པས་ངོས་ནམ་འཚོའི་རིང་ལ་བོད་ལྗོངས་བདེ་ཐབས་ད་མུས་
ཀྱིས་འཁྱོལ་བར་མཐོང་། ཕུགས་རང་རང་མྱོང་ཆོས་རྣམས་སོ་སོའི་ཐོག་ཏུ་སྨིན་པ་ནི་ངོས་
རང་གིས་ཉམས་མྱོང་རྒྱུ་མཚན་གསལ་པོའི་སྟེང་ནས་གཞན་ལ་འདོམས་པ་འདི་ལྷག་བསླབ་
བྱ་ལྷུག་པོར་སྟོན་རྒྱུ་མེད་པས་ཕྱིའི་རིམ་གྲོ་བསྒྲུབས་དང་སྒྲུབ་བཞིན་པ་ཡིན་ཅིང་། གཙོ་ཆེ་
བ་ནང་གི་ཞབས་བརྟན་རིམ་གྲོ་འདི་ཉིད་སྙིང་ལ་ལྕག་བསྐུལ་ཚང་མས་སྔར་འགྱོད་ཕྱིས་སྡོམ་
གྱི་སྲི་ཞུ་ཚགས་ཚུད་སྒྲུབ་ནུས་ན་རང་ངོས་ནས་ཀྱང་གང་འཁྱོལ་གྱི་བར་བསྟན་པ་ཆབ་སྲིད་
འཕྲལ་ཡུན་རྒྱས་ཐབས། ཞབས་འབྲིང་ཀུན་ཀྱང་མིང་དོན་གཉིས་མཚུངས་ཀྱི་རྗེས་འཛིན།
ཆབ་འབངས་ཀུན་ཀྱང་སྔར་མུས་བདེ་སྐྱིད་བཟང་པོས་ངལ་འཚོ་བའི་དུས་སྟོན་བཟང་པོ་ལོ་བརྒྱ་
ཕྲག་བར་གནས་ཐབས་ཀྱི་ཞེ་བརྩོན་སྔར་བཞིན་བགྱིད་རྒྱུར་སྤྱི་དོན་ནང་གིས་རིམ་གྲོ་འདི་ལྷག་
མ་མཆིས་པ་སྤྱི་ཞུས་ཀྱི་བསླབ་སྟོན་དེ་རང་ལགས་པས་གོང་དོན་རྣམས་ལ་ཉིན་དང་། མཚན་
མོའི་སྤྱོད་ལམ་རྣམ་བཞི་གང་གི་སྐབས་སུའང་བརྟག་དཔྱད་ནན་ཏན་གྱིས་སྤང་བླང་མ་འཛོལ་
བ་གལ་ཆེ་བ་ལགས་སོ། །ཞེས་པ་འདི་ཉིད་པར་དུ་བརྐོས་ཏེ་བོད་ལྗོངས་སེར་སྐྱ་སྤྱི་ཞུས་ཞབས་
བརྟན་བསྒྲུབ་བྱའི་ཞུ་ལན་སྦྲགས་མ་དོན་སྙིང་ཚིག་རུལ་གསོ་བའི་སྨན་མཆོག་སྒྲིབ་མེད་གཅེར་
མཐོང་ལྷ་ཡི་བདུད་རྩི་གསར་པ་ཞེས་པའི་ཞལ་བྱང་མཚན་གསོལ་དང་བཅས་སེར་སྐྱ་ཀུན་གྱི་
ཉམས་ན་བརྡ་ཆོས་སུ་སྤེལ་བར་མཛད་དོ།

250
༄༅། །འབྲས་བློ་གླིང་ཤེས་ཡོན་ལྷན་ཚོགས་ནས་མང་ཁྲོད་ཀྱི་དགོས་འདུན་ལ་གཞིགས་
ཏེ་པར་བསྐྲུན་དང་པོར་དེབ་གཟུགས་ ༡༠༠༠ ཆིག་སྟོང་ཐམས་པ་བསྐྲུན་འགྲེམས་ཞུས་
པ་འདིས་ཀྱང་ཐུབ་པའི་ལུགསབཟང་རྒྱ་མཚོ་མ་ཟད་བར་གནས་པའི་རྒྱུར་གྱུར་ཅིག།
༄༅། །རྣམ་གྲོལ་ཞི་བའི་རྒྱ་མཚོར་རོ་གཅིག་ཏུ།
།གཞོལ་བའི་མཐའ་ཡས་ཆོས་ཚུལ་དལ་འབབས་ཀླུང་།
།ཚིག་གི་གཟེགས་མ་རེས་ཀྱང་དུག་གསུམ་གྱི།
༤
།དྲི་མ་ཡོངས་འཁྲུད་ལེགས་བཤད་བདུད་རྩི་འདི།
།དཔར་དུ་བསྐྲུན་པའི་རྣམ་དཀར་ཕུང་པོའི་མཐུས།
། ཡང་དག་ཆོས་ཀྱི་སྒོ་མོ་སྟོང་ཕྲག་བརྒྱ།
།གདངས་ཏེ་རྒྱུད་ལྔའི་འགྲོ་བ་མ་ལུས་པ།
།ངེས་ལེགས་ནོར་བུའི་མཛོད་ལ་དབང་འབྱོར་ཤོག །ཅེས་པ་༧གོང་ས་རྒྱལ་
བའི་དབང་པོ་སྐུ་ཕྲེང་བཅུ་བཞི་པ་ཆེན་པོས་སྦྱར་བའོ།

